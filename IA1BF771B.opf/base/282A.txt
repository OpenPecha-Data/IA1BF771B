༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG4225
n/a
ImageGroup:
ISBN:
PD97416
|| 9789937900423
Title:
དཔལ་ལྡན་མཁྱེན་བརྩེ་འོད་ཟེར་གྱི་རྣམ་ཐར་ཀུན་ཁྱབ་སྙན་པའི་བ་དན
dpal Idan mkhyen brtse 'od zer gyi mam thar kun khyab snyan pa'i ba dan
ཐང་བླ་ཚེ་དབང་
Author:
thang bla tshe dbang
computerized print text
blo gros mtha' yas pa'i mdzod:deb phreng 4
Kathmandu
rigpe dorje publications
2008
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
na
Scanned at M/S Satluj Infotech Images, E-45. Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011. U.S.A 2006. Comments: 2010



RIGPE DORJE INSTITUTE SERIES
བློ་གྲོས་མཐའ་ཡས་པའི་མཛོད།
དེབ་ཕྲེང་བཞི་པ།
དཔལ་ལྡན་མཁྱེན་བརྩེ་འོད་ཟེར་གྱི་རྣམ་ཐར་
ཀུན་ཁྱབ་སྙན་པའི་བ་དན།
།



བློ་གྲོས་མཐའ་ཡས་པའི་མཛོད། །
དེབ་ཕྲེང་བཞི་པ།
DOR
BINS
RIOPED
s110
ULLAMAR
RI MONAS
༼འཇམ་མགོན་ཀོང་སྤྲུལ་སྐུ་ཕྲེང་གཉིས་པ་༽
དཔལ་ལྡན་མཁྱེན་བརྩེ་འོད་ཟེར་གྱི་རྣམ་ཐར་
ཀུན་ཁྱབ་སྙན་པའི་བ་དན།
མཛད་པ་པོ། ཀརྨ་བློ་གྲོས་འོད་ཟེར།



RIGPE DORJE PUBLICATIONS
Pullahari Monastery
Jagadol, Ward Kopan, P.O. Box 11015
Kathmandu, Nepal
mail: rigpedorjepublications@jamgonkongtrul.org
Website: www.jamgonkongtrul.org
© 2008 Jamgon Kongtrul Labrang
All rights reserved. No portion of this book may be
reproduced by any means without prior written
permission from the publisher.
First Edition: 2008
ISBN: 978-9937-9004-2-3
Printed at : Archana, New Delhi - 110020



དཀར་ཆག
………
………
ཤིས་བརྗོད། .
སྔོན་གླེང་། …
དཔེ་སྐྲུན་གསལ་བཤད། . ………………………….
དཔལ་ལྡན་མཁྱེན་བརྩེ་འོད་ཟེར་གྱི་རྣམ་ཐར་ཀུན་ཁྱབ་སྙན་པའི་བ་དན།
༡ མཆོད་བརྗོད་དང་རྩོམ་པར་དམ་བཅའ་བ། .
༢ གང་ལས་སྤྲུལ་པའི་གཞི་ལུང་གིས་བསྔགས་ཚུལ། . ……………… 17
༣ རྣམ་ཐར་འདི་གཞི་གང་ལ་བཅོལ་ནས་བྲིས་པ་དང་འཆད་པའི་དགོས་པ། … 21
༤ གང་དུ་སྐུ་འཁྲུངས་པའི་ཡུལ་དང་ཡབ་ཡུམ་རིགས་རྒྱུད་ཀྱི་ཆེ་བ། ..…………
༥ ཡབ་རྗེ་རྒྱལ་བའི་དབང་པོའི་སྤྱན་སྔ་ནས་དགེ་བསྙེན་གྱི་སྡོམ་པ་དང་ཞལ་གདམས་
ཟབ་མོ་མནོས་ཚུལ། . ………………………… ……………… 28
༦ འཇམ་མགོན་ཀོང་སྤྲུལ་སྐུ་གོང་མའི་ཡང་སྲིད་དུ་ངོས་འཛིན་མཛད་པ། … 29
༧ རྒྱལ་དབང་ཐུབ་བསྟན་རྒྱ་མཚོས་དབུ་སྐྲ་གཙུག་ཕུད་བཞེས་ཤིང་རྒྱལ་བའི་དབང་
པོས་ཁམས་ཕྱོགས་སུ་ཕེབས་རྫོང་གནང་བ། .…..
༨ གསེར་ཁྲིར་མངའ་གསོལ་ཞུས་ཏེ་དམངས་སེམས་བདེ་ལ་བཀོད་པ། …
༩ ཐོས་བསམ་སློབ་གཉེར་དང་འགྲོ་དོན་མཛད་ཚུལ།
༡༠ ཀར་རབས་ལྷ་ཁང་རྟེན་བརྟེན་པ་བཞེངས་པའི་ཚུལ། .… …
༡༡ ལྷ་ལྡན་ཕྱོགས་སུ་མཆོད་མཇལ་གནས་སྐོར་དུ་ཕེབས་ནས་ཕྱིར་འཁོར་བ། .
，，，，，，
32



4 དཀར་ཆག
༡༢ ཨ་མདོ་མཚོ་སྔོན་དུ་བསྟན་འགྲོར་སྨན་པའི་མཛད་ཕྲིན་སྐྱོང་སྐབས་སྐུ་འབམ་ལྟ་
བུའི་བསྙུན་གཞི་བཞེས་པ། .
…
60
༡༣ སྐུ་གོང་མའི་སྒྲུབ་ཁང་ཞིག་གསོ་རྒྱ་བསྐྱེད་མཛད་པ། …
༡༤ དབུས་ཕེབས་ཐེངས་གཉིས་པར་བསྟན་འགྲོར་སྨན་པའི་མཛད་ཕྲིན་རྒྱ་ཆེར་
བསྐྱངས་པ། ………… …… …
༡༥ རྒྱལ་དབང་བཅུ་དྲུག་པར་དབང་ལུང་མན་ངག་ཕུལ་བ། …
༡༦ ཁམས་ཕྱོགས་སུ་ཕྱིར་ཕེབས་པ། .
༡༧ སྐུ་ཚེའི་མཐའ་མཇུག་གི་མཛད་པ་ཕྲིན་ལས། … … … .
༡༨ བསྙུན་གཞི་ལྕི་བཞེས་བབ་བསྟུན་ཡང་སྲིད་གང་དུ་འཁྲུང་མིན་ཞལ་ཆེམས་ལྟ་བུ་
གསུངས་པ། … … … … 126
༡༩ གདུལ་བྱ་རྟག་འཛིན་ཅན་ཆོས་ལ་བསྐུལ་ཕྱིར་གཟུགས་སྐུའི་བཀོད་པ་ཞི་དབྱིངས་
སུ་བསྡུ་ཚུལ་མཛད་པ། …
…… 128
༢༠ ཤུལ་བཞུགས་ཉེ་གནས་ཐུགས་སྲས་བུ་སློབ་རྣམས་ཀྱིས་འདས་མཆོད་རྒྱ་ཆེར་
བསྒྲུབས་པ། … ……………… … ……… … 129
༢༡ དམ་པའི་རྣམ་ཐར་གྱི་མདོ་དོན་ཚུལ་གསུམ་དུ་བསྡུས་ནས་གལ་གནད་དུ་བཤད་
པ། ……….
༢༢ མཇུག་བསྡུ་དང་བསྔོ་སྨོན། …
པར་བྱང་སྨོན་ཚིག .
• • • ，，， ，，，，， ，，，，
173



THE DALAI LAMA
༄༅།། སཱནྟི། རྣམ་འདྲེན་རྒྱལ་བའི་དབུས་ན་པད་དཀར་ལྟར། །བསྔགས་པའི་གཟི་
འོད་སྟོང་འབར་རབ་འཕྲོ་ཞིང་། །སྙིགས་དུས་འགྲོ་ལ་ལྷག་པར་བརྩེ་བ་ཡིས། །རྟག་ཏུ་
སྐྱོང་མཛད་ཤཱཀྱའི་རྒྱལ་པོར་འདུད། །ཁྱོད་བསྟན་ཡོངས་རྫོགས་པུར་རྒྱལ་གངས་ལྗོངས་
སུ༑ ༑དུས་ཀྱི་རིམ་པས་སྔ་འགྱུར་གསར་མ་ཞེས། །གྲགས་པའི་བྱེ་བྲག་སྒྲུབ་བརྒྱུད་
ཀམ་ཚང་པའི། །དོན་ལྡན་སྨན་པ་བཟང་བོ་དང་བའི་ཡུལ། །དེང་འདིར་བསྟན་རྒྱུན་
ཡུན་དུ་སྐྱོང་བའི་སླད། །གདམས་པའི་མཛོད་རྣམས་གཅིག་ལས་དུ་མ་རུ། །བཀྱེ་བའི་མ་
སྨད་ལྷག་བསམ་འོ་མཚོ་ཡིས། །ལས་ཀྱི་འཁོར་ལོའི་རྦ་རླབས་འཕྱུར་འདིར་བསྔགས།།
རྒྱུ་སྦྱོར་འབྲེལ་ཀུན་བདེ་བར་རབ་འཚོ་ཞིང་། །རྒྱུ་བཟང་རྟེན་འབྲེལ་ཐབས་ཤེས་ལམ་
ཞུགས་མཐུས། །རྒྱུ་ཡི་འབྲས་བུ་མཐར་ཐུག་རྣམ་མཁྱེན་སར། །རྒྱུ་ཚོགས་རྒྱ་མཚོ་དང་
བཅས་སོན་པར་སྨོན། །ཅེས་པ་འདི་ནིའཇམ་མགོན་བླ་བྲང་ནས་བོད་ཀྱི་ཆོས་བརྒྱུད་སྤྱི་དང་
བྱེ་བྲག་སྒྲུབ་བརྒྱུད་ཀམ་ཚང་གི་ཕྱག་དཔེ་དཀོན་རིགས་ཁག་བློ་གྲོས་མཐའ་ཡས་པའི་མཛོད་
ཅེས་པའི་དེབ་ཕྲེང་དུ་རིམ་པས་འདོན་སྤེལ་བྱ་འཆར་ལ། འདི་ནས་སྨོན་ཚིག་ཅིག་དགོས་པར་
རྟེན་བཅས་བསྐུལ་བ་བཞིན། ཤཱཀྱའི་དགེ་སྦྱོང་ཏཱ་ལའི་བླ་མས། རབ་བྱུང་བཅུ་བདུན་པའི་མེ་
ཕག་ཟླ་ ༡༠ ཚེས་ ༡༩ དང་། ཕྱི་ལོ་ ༢༠༠༧ ཟླ་ ༡༡ ཚེས་ ༢༨ ཉིན་སྦྱར་བའོ།། །།
3(པལ།



The Karmapa
༄༅།། འཇམ་མགོན་བླ་བྲང་ནས་གཞུང་རབ་སྤྱི་དང་བྱེ་བྲག་སྐྱབས་རྗེ་འཇམ་མགོན་ཀོང་སྤྲུལ་
རིན་པོ་ཆེ་དང༌། གང་གི་རིང་ལུགས་སྒྲུབ་བརྒྱུད་ཀཾ་ཚང་བའི་དཔེ་རྒྱུན་ཉེ་བར་མཁོ་ཡང་རྙེད་
སོན་དཀའ་བའི་རིགས་བློ་གྲོས་མཐའ་མས་བའི་མཛོད་ཅེས་བའི་དེབ་ཕྲེང་གི་རྣམ་བར་དོན་
གཉེར་ཅན་རྣམས་ཀྱི་དབལ་དུ་གསར་བཞེངས་ཞུ་བའི་ལས་རིམ་ལ་རྗེས་སུ་ཡི་རང་དང་། ཀུན་
ཏུ་སྤྱོད་བ་འདིས་རླབས་ཆེན་རྒྱལ་བའི་བསྟན་བར་བྱ་བ་བྱེད་བའི་མིག་དཔེར་འགྱུར་ཞིང༌།
འཇམ་མགོན་བླ་མའི་ཕྲིན་ལས་རྒྱས་བའི་མཐུན་རྐྱེན་དུ་འགྱུར་བའི་རེ་སྨོན་བཅས།
ཀརྨ་བ་ཨོ་རྒྱན་ཕྲིན་ལས་རྡོ་རྗེས། ནང་ལོ་ ༢༥༥༡ ཕྱི་ལོ་༢༠༠༧ ཟླ་ ༨ བའི་ཚེས་ ༢༩ )



<བ་འབ;
JAMGON KONGTRUL LABRANG
༄༅། །སངས་རྒྱས་རྣམ་པར་སྣང་མཛད་ཉིད་བདག་སོགས་སྙིགས་མའི་འགྲོ་ལ་
རྗེས་སུ་ཆགས་པས་བསམ་བཞིན་མིའི་གར་དུ་གང་གདུལ་གྱི་རྣམ་པར་རོལ་པས་
འགྲོ་བ་འདྲེན་པའི་མཛད་བཟང་གིས་མཛེས་པའི་སྐྱེས་རབས་ཕྲེང་བར་བསྟར་བ་
ལས། བདག་ཅག་རྣམས་ཀྱི་མེ་ཏོག་གང་ལ་ཕོག་པའི་ལྷ་སྐལ་༧སྐྱབས་རྗེ་འཇམ་
མགོན་རིན་པོ་ཆེ་སྐུ་ཕྲེང་གསུམ་པ་མཆོག་གི་བསྟན་འགྲོར་སྨན་པའི་བཞེད་དགོངས་
བླ་མེད་དུ་མར་མཆིས་ལ། གུས་འབངས་གང་གི་ཞབས་འབྲིང་དུ་འཁོད་པ་རྣམས་
ཀྱིས་༧སྐྱབས་རྗེ་དམ་པ་མཆོག་གི་མཛད་འཕྲིན་དགུང་དུ་འདེགས་པའི་སྲིད་ཞུར་
རློམ་ནས། སྒོ་གསུམ་འཇུག་པ་གཅིག་འདྲིལ་གྱི་འབད་པས་དགོངས་འཆར་འཁོད་
པའི་མཛད་འཕྲིན་གྱི་ཆ་ཤས་འགའ་ཞིག་རགས་རིམ་ནས་བསྒྲུབས་ཟིན་པའི་ཁུལ་
ཡིན་ཞིང་། མཛད་དོན་ལྷག་མར་ལུས་པ་རྣམས་ལས་གཙོ་བོ་ཞིག་ནི་སྤྱིར་རིས་མེད་
ཀྱི་གསུང་རབ་དང་ལྷག་པར་རང་རེ་བཀའ་བརྒྱུད་པའི་གསུང་རབ་མེད་དུ་མི་རུང་བ་
རྣམས་དུས་འགྱུར་གྱི་ཕོ་ཉས་ལྐོག་ཏུ་སྦས་པས་དཔེ་རྒྱུན་དཀོན་ཞིང་ཕལ་ཆེར་ནུབ་
ལ་ཉེ་བ་རྣམས་འཚོལ་སྒྲུབ་ཀྱིས་སྲུང་སྐྱོབ་བསྟན་པ་ནམ་གནས་སུ་བྱེད་པའི་དཔེ་
མཛོད་ཚད་དུ་འཁྱོལ་བ་ཞིག་དང་། དེའི་ཡན་ལག་ཏུ་གསུང་རབ་དེ་དག་དོན་གཉེར་
ཅན་ཡོངས་ལ་འགྲེམས་སྤེལ་ཁྱབ་བརྡལ་དུ་བྱ་བའི་གསུང་རབ་དཔེ་སྐྲུན་སྡེ་ཚན་
ཞིག་འཛུགས་སྐྲུན་གནང་རྒྱུའི་ཐུགས་འདུན་དྲག་པོ་ཡོད་པ་མ་ཚད་༧སྐྱབས་རྗེ་ཉིད་
ལ་བོད་ནས་ཕྱག་དཔེ་མི་ཉུང་བ་ཙམ་ཕྱག་སོན་བྱུང་ཟིན་པ་སོགས་མཛད་འཆར་དེ་
དུས་ནས་དབུ་འཛུགས་མཛད་པ་ལགས།



དེ་ལྟར་༧སྐྱབས་རྗེ་དམ་པ་མཆོག་གི་བཞེད་དོན་གཙོ་བོར་གནས་པ་བཞིན་གུས་
འབངས་རྣམས་ནས་ཀྱང་དེ་ཉིད་བསྒྲུབ་བྱའི་གཙོ་བོར་བཟུང་ནས་འབད་རྩོལ་ནུས་
འཚམས་ཞིག་བསྟེན་ཀྱང་དཔལ་འབྱོར་དང་ཞུ་སྒྲིག་པ་སོགས་ཀྱི་མཐུན་རྐྱེན་མ་ཚང་
བའི་རྐྱེན་གྱིས་བསམ་སྦྱོར་དོན་ཐོག་ཏུ་མ་འཁེལ་བར་ད་བར་རིམ་ལུས་སུ་གྱུར། ད་
ཆ་མགོན་པོ་གང་གི་ཐུགས་བསྐྱེད་དུས་སུ་སད་པས་གནས་མི་ལོངས་སྤྱོད་སོགས་
གང་འཐད་ནས་མཐུན་རྐྱེན་ལེགས་ཚོགས་ཀྱིས་གོམ་བགྲོད་མདུན་བསྐྱོད་ཐུབ་ཙམ་
བྱུང་བ་ལས་བརྟས་པའི་དགའ་སྤྲོ་ནི་བདག་ཅག་རྣམས་ཀྱི་འཚོ་བའི་སྙིང་པོར་
འཁུམས།
དེས་ན་ད་ལན་སྒྲུབ་བརྒྱུད་བསྟན་པའི་གཙུག་རྒྱན་༧རྒྱལ་དབང་ཀརྨ་པ་ཨོ་རྒྱན་
འགྲོ་འདུལ་འཕྲིན་ལས་རྡོ་རྗེ་མཆོག་ལ་གསོལ་བ་བཏབ་དོན་བཞིན་སྤར་སྐྲུན་གྱི་
མཚན་བྱང་དུ་བློ་གྲོས་མཐའ་ཡས་པའི་མཛོད་ཀྱི་དེབ་ཕྲེང་ཞེས་པ་དང་། དེབ་ཕྲེང་
འདི་ཡི་སྔོན་བརྗོད་ཐུགས་སྨོན་ཟབ་རྒྱས་ཀྱིས་བརྗིད་པ་བཀའ་དྲིན་བསྐྱངས་པས་
དབུ་བཙུགས་ཏེ་གསུང་རབ་དེབ་ཕྲེང་དུ་སྤེལ་བའི་ལས་འཆར་འདི་བཞིན་སྤེལ་བ་
ལགས། རྣམ་དཀར་གྱི་བགྱི་བ་འདི་ཉིད་ཀྱི་འབྲས་བུར་བསྟན་འགྲོར་སྨན་པ་རླབས་
ཆེན་རྒྱ་ཆེ་རྒྱུན་མི་ཆད་དུ་འབྱུང་བས་མགོན་པོ་གང་གི་ཐུགས་དགོངས་ཡོངས་སུ་
རྫོགས་པའི་སྒྲུབ་མཆོད་དམ་པར་གྱུར་ཏེ། བདག་སོགས་འདི་ནས་བྱང་ཆུབ་བར་
ཐུགས་རྗེའི་ར་གུར་ལས་མི་འདོར་བར་ཚེ་རབས་ཀུན་ཏུ་ཞབས་རྡུལ་སྤྱི་བོར་བསྟེན་
པའི་སྐལ་བཟང་རྒྱུན་ལྡན་ལས་ཐུགས་ཡིད་གཅིག་འདྲེས་ཀྱིས་དཔལ་ལྡན་བླ་མའི་
གོ་འཕང་དམ་པ་ཐོབ་པའི་སྨོན་འདུན་རྩེ་གཅིག་བཅས་དེབ་ཕྲེང་འགྲེམས་སྤེལ་གྱི་
ངོ་སྤྲོད་དུ། འཇམ་མགོན་བླ་བྲང་གི་ཕྱག་མཛོད་བསྟན་འཛིན་རྡོ་རྗེས་སྤྱི་ལོ་༢༠༠༨
ཟླ་༡ ཚེས་༧ ཉིན། །



དཔེ་སྐྲུན་གསལ་བཤད།
༄༅། །སྤྱིར་རྣམ་ཐར་ཞེས་པ་ནི་དམ་པའི་སྐྱེས་བུ་གང་གིས་ལམ་ཉམས་སུ་བླངས་
ཏེ་རྒྱུ་ལས་ཉོན་གྱི་འཆིང་བ་རྣམ་པར་བཅད་པས་འབྲས་བུ་སྡུག་བསྔལ་ལས་ཐར་
པའི་གོ་འཕང་མངོན་དུ་བྱེད་པའི་ཚུལ་ལུགས་ལ་བརྗོད་པ་ཡིན་ལ། དེ་ཡང་དབང་
པོའི་རིམ་པས་དབྱེ་ན་རབ་ལྷག་བསམ་ཆེན་པོས་སྲིད་ཞིའི་མཐའ་ལ་མི་གནས་པའི་
མྱང་འདས་དང་། འབྲིང་ངེས་འབྱུང་ཆེན་པོས་འཁོར་བའི་རྒྱ་མཚོ་ལས་བརྒལ་བ་
དང༌། ཐ་མ་དད་པས་ངན་སོང་ལས་གྲོལ་བའི་གོ་འཕང་ཐོབ་པ་བཅས་གསུམ་ཡོད།
གང་ཉིད་གོ་འཕང་དེ་དག་ཏུ་ཇི་ལྟར་གཤེགས་པའི་ཤུལ་དེ་རྗེས་འཇུག་བུ་སློབ་
ཡོངས་ཀྱི་དམིགས་རྐྱེན་དམ་པར་གྱུར་པས་དེ་དག་ཀྱང་སྡུག་བསྔལ་རྒྱུ་འབྲས་ལས་
རྣམ་པར་ཐར་པའི་གོ་སྐབས་ཕྱེ་བ་སྟེ། དེ་ཉིད་མཐོང་ཐོས་ཀྱི་ཡུལ་དུ་བྱས་སོ་ཅོག་
གི་རྒྱུད་ལ་མི་ཕྱེད་པའི་དད་པ་རྣམ་གསུམ་ལེགས་པར་བསྐྲུན་པས་རིགས་ཀྱི་ནུས་
པ་སད་ཅིང་ཐར་པའི་ས་བོན་འཇོག་པར་བྱེད་དེ། མདོ་ལས། དད་པ་ནི་ཆོས་མཐའ་
དག་སྣང་བའི་སྒོར་འགྱུར་བར་གསུངས་པའི་ཕྱིར། དེས་ན་དམ་པ་རྣམས་ཀྱི་རྣམ་
ཐར་ཕྱོགས་རེ་ཙམ་ཞིག་རང་གི་ཡིད་ལ་བྱས་ཤིང་། གཞན་ལ་ཡང་བརྡ་འཕྲོད་པར་
བཤད་པའི་སྐབས་དེར་དད་པ་ཡུད་ཙམ་རེ་སྐྱེས་ཀྱང་འཕྲལ་ཡུན་གྱི་ཕན་བདེ་
འགྲུབ་པའི་དོན་ཆེན་པོར་འགྱུར་བ་ཡིན་པས་ཐར་པ་དོན་གཉེར་ཅན་ལ་ཤིན་ཏུ་
མཁོ་གལ་ཆེ་ལ། ལྷག་པར་རང་རེ་བཀའ་བརྒྱུད་པ་མོས་གུས་ཀྱི་བཀའ་བབས་ཡིན་
ཞིང་། དེ་ཡང་མོས་གུས་གང་ལ་བྱ་བའི་ཡུལ་རྩ་རྒྱུད་བླ་མ་རྣམས་ཀྱི་རྣམ་ཐར་མཐོང་
ཐོས་ཡིད་ཆེས་ཀྱིས་རྙེད་པ་ལས་ཐབས་གཞན་མེད། དེས་ན་རིས་མེད་བསྟན་པའི་



12 དཔེ་སྐྲུན་གསལ་བཤད།
བདག་པོ་རྣམ་སྣང་མིའི་རྣམ་པར་རོལ་པ། བཀའ་གཏེར་མདོ་སྔགས་ཀྱི་བསྟན་པ་རྒྱ་
མཚོ་ལྟ་བུའི་སྲོག་ཏུ་གྱུར་ཅིང་མཛོད་ཆེན་རྣམ་ལྔའི་བཀའ་སྲོལ་ལེགས་པར་འབྱེད་
པའི་ཤིང་རྟ་ཆེན་པོ། མཁས་གྲུབ་ལོ་པཎ་གྱི་སྐྱེས་ཆེན་དུ་མའི་སྐྱེས་རབས་ཕྲེང་བས་
མཛེས་པའི་རྗེ་འཇམ་མགོན་བློ་གྲོས་མཐའ་ཡས་གང་གི་སྐུའི་ཕྲེང་བ་གཉིས་པ་སྒྲུབ་
བརྒྱུད་བསྟན་པའི་སྤྱི་དཔལ་དམ་པར་བྱོན་པ། ༧རྗེ་འཇམ་མགོན་ཀོང་སྤྲུལ་དཔལ་
ལྡན་མཁྱེན་བརྩེ་འོད་ཟེར་མཆོག་ནི་སྒྲུབ་པའི་རྒྱལ་མཚན་སྲིད་རྩེར་གཡོ་བའི་རྣམ་
ཐར་གྱིས་མཛེས་ཤིང་བཀའ་བརྒྱུད་གསེར་རིའི་ཕྲེང་བར་བཞུགས་ཏེ་སྒྲུབ་བརྒྱུད་པ་
ཀུན་གྱི་མོས་གུས་ཀྱི་ཡུལ་དམ་པར་གྱུར་པས། མགོན་པོ་གང་གི་གསང་གསུམ་གྱི་
རྣམ་པར་ཐར་པ་ལ་སྐོམ་པ་ཆུ་འདོད་ལྟར་དོན་གཉེར་ཆེན་པོ་ཞུ་མཁན་མང་དག་
ཅིག་ཡོད་པ་ཤེས་རྟོགས་བྱུང་། རྗེ་འདི་ཉིད་ཀྱི་རྣམ་ཐར་ཀུན་ཁྱབ་སྙན་པའི་བ་དན་
ཞེས་པ་འདི་ནི་གང་གི་རྒྱུན་བཅར་ཉེ་གནས་སློབ་མའི་ཐུ་བོ་ཀརྨ་བློ་གྲོས་འོད་ཟེར་
གྱིས་རྗེ་ཉིད་ཀྱི་ཞལ་གསུང་རྩ་ཐོ་དང་། དེར་མ་ཚུད་པ་ཁོང་གི་ཕྱག་ལི་༼ཉིན་རེའི་
ཆོས་འབྲེལ་མཛད་ཕྲིན་གལ་ཆེའི་རིགས་བཀོད་པའི་ཚིག་ཐོ༽སོགས་གཞིར་བཞག་
མགོན་པོ་གང་ཉིད་ཞི་དབྱིངས་སུ་གཤེགས་པའི་བར་གྱི་གསང་གསུམ་གྱི་མཛད་པ་
ཐུན་མོང་གདུལ་བྱའི་སྣང་ངོ་ལྟར་སྣོན་འཕྲི་སྒྲོ་སྐུར་བྲལ་བར་རབ་བྱུང་བཅུ་དྲུག་པའི་
ཆུ་ལུག་སྤྱི་ལོ་༡༩༤༣ ལོ་ནས་འབྲི་འགོ་བརྩམས་ཏེ། ཆུ་འབྲུག་སྤྱི་ལོ་༡༩༥༢ ལོར་
རྫོགས་པར་བྱས་པ་ཉིད་ཉེ་གནས་ཕྱག་མཛོད་ཡོན་ཏན་ཕུན་ཚོགས་ཀྱིས་ཤིང་དཔར་
ཏུ་སྐྲུན་ཟིན་ཀྱང་། ཡུལ་དུས་འགྱུར་བའི་དབང་གིས་ལྐོག་ཏུ་ལུས་པ་ལས་ཉེ་ཆར་
གུས་ཅག་ལ་མ་དཔེ་ཞིག་ལག་སོན་བྱུང་བ་འདི་ཉིད་དོན་ཆེ་ལ་རྙེད་དཀའ་བ་ཡིད་
བཞིན་ནོར་བུའི་རྗེས་སུ་འགྲོ་བ་ཡིན་པའི་ཚུལ་ལ་བསམ་གཞིགས་སྐབས་དད་གུས་
ཀྱི་སྤྲོ་བ་རབ་ཏུ་བརྟས།



དཔེ་སྐྲུན་གསལ་བཤད། 13
ད་རེས་༧སྐྱབས་རྗེ་འཇམ་མགོན་ཀོང་སྤྲུལ་སྐུ་ཕྲེང་གཉིས་པ་དཔལ་ལྡན་མཁྱེན་
བརྩེ་འོད་ཟེར་གྱི་རྣམ་ཐར་ཀུན་ཁྱབ་སྙན་པའི་བ་དན་ཞེས་པ་འདི་དཔེ་རྒྱུན་དཀོན་
རིགས་སུ་བརྩིས་ཏེ་བློ་གྲོས་མཐའ་ཡས་པའི་མཛོད་དེབ་ཕྲེང་བཞི་པའི་ཁོངས་སུ་
ཡོངས་ཁྱབ་པར་འགྲེམས་བྱེད་སྐབས་དེང་དུས་ཀྱི་འགྲོ་ལུགས་ལྟར་དཔེ་དེབ་ཀྱི་
དཀར་ཆག་བསྒྲིགས་ཤིང་མངོན་གསལ་དོད་པའི་ཡིག་ནོར་རམ་ཡིག་འབྲུ་མི་
གསལ་བ་ཁག་དག་བཅོས་བྱས་ཁུལ་དང་། དེ་མིན་བརྗོད་ཚིག་སྔ་ཕྱི་མཚམས་སྦྱོར་
མི་བདེ་བའམ་བསྐྱར་ཟློས་མང་བའི་ཐ་སྙད་རིགས་བརྡ་སྤྲོད་སྤྱི་འགྲོས་ལྟར་བརྗོད་
དོན་ལ་མི་གནོད་པ་གཙོ་འདོན་གྱིས་བཟོ་བཅོས་ཕྲན་བུ་བྱས་ཡོད་ཀྱང་། བདག་
ཅག་རྣམས་ལ་རྩོམ་སྒྲིག་ཞུ་དག་གང་ཅིའི་ཤེས་མྱོང་ཞན་པས་གནོང་བ་ཅི་མཆིས་རྒྱ་
ཆེའི་ཀློག་པ་པོ་རྣམས་ཀྱིས་སྤྱན་སྔར་མཐོལ་བཤགས་དང་ཆབས་ཅིག་དགེ་འདོན་
སྐྱོན་སེལ་གྱི་དགོངས་འཆར་ལམ་སྟོན་ལྷུག་སྩོལ་ཡོང་བའི་རེ་སྐུལ་ཞུ། རིག་པའི་རྡོ་
རྗེ་གཙུག་ལག་སློབ་གཉེར་ཁང་ཡིག་གསོག་དང་རྩོམ་སྒྲིག་སྡེ་ཚན་ནས་༢༠༠༨ ཟླ་༥
ཚེས་༢༤ ཉིན།



འཇམ་མགོན་ཀོང་སྤྲུལ་དཔལ་ལྡན་མཁྱེན་བརྩེ་འོད་ཟེར་གྱི་སྐུ་པར་མཐོང་གྲོལ་རིན་པོ་ཆེ།
ཁྱེད་ནི་མདོ་བརྒྱུད་བསྟན་པའི་སྲོག་འཛིན་ཏེ། །
བཀའ་བརྒྱུད་གདམས་ཟབ་སྨིན་གྲོལ་མཛོད་ཁང་ནས། །
སྙན་བརྒྱུད་ཡིད་བཞིན་ནོར་བུའི་གཏེར་ལོངས་ལ། །
སྒྲུབ་བརྒྱུད་རྒྱལ་བསྟན་ཚུགས་ཤིག་གྲུབ་པའི་དབང་། །
རྒྱལ་དབང་མཁའ་ཁྱབ་རྡོ་རྗེའི་གསུང་།



༄༅། །དཔལ་ལྡན་བླ་མ་དམ་པ་དང་ལྷག་པའི་ལྷ་མཆོག་དབྱེར་མེད་པའི་ཞབས་ལ་
གུས་པ་ཆེན་པོས་ཕྱག་འཚལ་ལོ། །
མཚུངས་མེད་བསྟན་པའི་བདག་པོ་ཐུབ་པའི་དབང་། །
སྐལ་བཟང་འགྲོ་བའི་སྒྲོན་མེ་བཞི་པ་མཆོག །
འཇིག་རྟེན་གསུམ་གྱི་རྣམ་འདྲེན་ཤཱཀྱའི་ཏོག །
མི་ཕྱེད་སྤྱི་བོའི་གཙུག་གི་རྒྱན་དུ་མཆོད། །
ཀ་དག་སྤྲོས་པ་ཀུན་བྲལ་ཆོས་སྐུའི་དབྱིངས། །
ལྷུན་གྲུབ་ལོངས་སྐུའི་བཀོད་པ་འབྱམས་སུ་ཀླས། །
འགག་མེད་ཐུགས་རྗེའི་རྣམ་རོལ་མཐའ་ཡས་པས། །
གདུལ་དཀའ་འདུལ་མཛད་པདྨ་སཾ་བྷ་རྒྱལ། །
ལས་སྨོན་དུས་སུ་སྨིན་པའི་དགེ་བའི་བཤེས། །
ཡོངས་རྫོགས་བསྟན་པའི་ཤིང་རྟ་ཐམས་ཅད་མཁྱེན། །
རྒྱལ་བའི་ལུང་བསྟན་བློ་གྲོས་མཐའ་ཡས་ཞབས། །
རྩེ་གཅིག་གུས་པ་དྲག་པོས་སྤྱི་བོར་མཆོད། །
གང་ཐུགས་སྤྲོས་པའི་སྤྲིན་ཚོགས་ཉེར་ཞི་ཞིང་། །
གཡོ་མེད་རྡོ་རྗེ་བདེ་བ་ཆེན་པོའི་ངང་། །
ཟབ་གསལ་རོ་མཉམ་ཀུན་ཁྱབ་ཀུན་གྱི་གཤིས། །
མཁའ་ཁྱབ་མཁའ་ཡི་རྡོ་རྗེ་ཅན་ལ་འདུད། །



16 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དཔལ་ལྡན་སྐུ་ནི་གཟུགས་ཀྱི་མཚན་རྟོག་དྲི་མ་མེད་ཀྱང་མཚན་དཔེའི་གཟི་བྱིན་
འབར་བས་མཛེས། །ཚངས་པའི་གསུང་སྙན་སྒྲ་ཚིག་བརྗོད་པའི་ཡུལ་ལས་འདས་
ཀྱང་ཇི་སྙེད་ཆོས་ཕུང་འཇོ་བའི་དབྱངས། །ཟག་མེད་ཐུགས་མཆོག་སྤྲོས་མཚན་ཞི་
ཡང་ཟབ་གསལ་མཁྱེན་གཉིས་རབ་བཀྲའི་ཀློང་། །དམིགས་མེད་ཐུགས་བརྩེའི་
འོད་ཟེར་ཀུན་ཁྱབ་འཇམ་མགོན་བླ་མ་དེ་ལ་འདུད། །
འགྲོ་ཀུན་སྒྲོལ་བའི་ཐུགས་བསྐྱེད་དཔག་བསམ་དབང་། །
བྲལ་སྨིན་ཡོན་ཏན་འབྲས་བུའི་ཁུར་གྱིས་ལྕི། །
སྐྱེ་དགུ་ཡོངས་ཀྱི་བསམ་ཀུན་རྫོགས་བྱེད་པའི། །
ཕན་བདེ་འདོད་དགུར་སྦྱིན་པའི་དཔུང་གཉེན་གྱུར། །
འབད་དང་རྩོལ་བའི་སྐྱོན་གྱིས་མ་བསླད་པར། །
ལྷུན་གྲུབ་འགྲོ་བ་འདུལ་བའི་ཕྲིན་ལས་ནི། །
འཁོར་བ་སྲིད་དུ་རྒྱུན་ཆད་མེད་འཇུག་པ། །
འབྲེལ་ཚད་དོན་ལྡན་སྐྱེས་བུ་ཁྱོད་གཅིག་པུ། །
རྣམ་སྣང་བེ་རོ་ཙ་ནའི་རྣམ་འཕྲུལ་དུ། །
ཀུན་མཁྱེན་པདྨ་ཀ་རའི་རྡོ་རྗེའི་ལུང་། །
ལན་གཅིག་མ་ཡིན་ཀུན་ཏུ་བསྔགས་དེས་ན། །
རྣམ་འདྲེན་ཆེན་པོ་མོས་པ་ཉིད་དུ་གྲུབ། །
དེ་ཕྱིར་འཕགས་ཆེན་རྣམ་ཐར་ནམ་མཁའི་མཐའ། །
སོ་སྐྱེ་བྱིས་བློས་བརྒལ་བར་ནུས་མིན་ཀྱང་། །



ཀུན་ཁྱབ་སྙན་པའི་བ་དན།
17
སྣང་ཚུལ་ཐུན་མོང་ཙམ་འདས་ཐུན་མིན་ཡང་། །
བློ་ལྡན་རྣམས་ཀྱིས་རྗེས་སུ་དཔག་པར་ནུས། །
དེས་ན་གང་གི་མཛད་པ་རགས་རིམ་ཙམ། །
སྒྲོ་སྐུར་བྲལ་བར་རང་བཞིན་བརྗོད་པའི་ངག །
གོ་བདེའི་ཚིག་གིས་ཡི་གེའི་ཕྲེང་བ་རུ། །
སྤེལ་འདིར་རྩ་གསུམ་རྒྱ་མཚོས་བྱིན་གྱིས་རློབས། །
གང་ལས་སྤྲུལ་པའི་གཞི་ལུང་གིས་བསྔགས་ཚུལ།
དེ་ལ་དཔལ་ལྡན་བླ་མ་དམ་པ་འདི་ཉིད་ནི། སྤྱིར་ལོ་ཆེན་བེ་རོ་ཙ་ནའི་རྣམ་འཕྲུལ།
༧རྒྱལ་བའི་སྲས་པོ་ཀརྨ་ངག་དབང་ཡོན་ཏན་རྒྱ་མཚོ་བློ་གྲོས་མཐའ་ཡས་པའི་སྡེའི་
ཡང་སྲིད་མཆོག་གི་སྤྲུལ་པའི་སྐུར་ཡོངས་སུ་གྲགས་པ་སྟེ། དེའང་དུས་གསུམ་གྱི་
ཤེས་བྱའི་ཆོས་མ་ལུས་པ་སྒྱུ་རུ་ར་ལག་མཐིལ་ན་བཞག་པ་ལྟར་མངོན་སུམ་དུ་
གཟིགས་པ༧རྒྱལ་དབང་ཀརྨ་པ་མཁའ་ཁྱབ་རྡོ་རྗེ་དང་། ཕྱག་ན་པདྨོ༧གོང་ས་ལྷ་
མིའི་རྣམ་འདྲེན་ཆེན་པོ་རྒྱལ་བ་ཐུབ་བསྟན་རྒྱ་མཚོ་སོགས་བོད་ཁམས་སྐྱེས་ཆེན་
ཡོངས་ཀྱིས་མགྲིན་གཅིག་གིས་མངའ་གསོལ་བ་དང་། རྗེ་རང་ཉིད་ཀྱིས་དངོས་སུ་
ཞལ་གྱིས་མི་བཞེས་ཀྱང་མཛད་པ་ཕྱག་རྗེས་གང་གི་ངོས་ནས་ཀྱང་རྣམ་ཐར་དང་
ཕྲིན་ལས་འཛིན་ནུས་པ་གང་གི་ཕྱིར་མངོན་སུམ་དང་རྗེས་དཔག་གི་རིགས་པས་
གྲུབ་པ་ཡིན་ནོ། །དེའང་འདི་ལྟར་རྗེས་སུ་ཐོས་ཏེ། ལོ་ཆེན་བེ་རོ་ཙ་ན་ནི། སྐུ་ཚེ་དེ་
ཉིད་ལ་འཇའ་ལུས་རྡོ་རྗེའི་སྐུ་བརྙེས་ནས་གཞོན་ནུ་བུམ་པའི་སྐུར་བྱང་ཆུབ་སྟེ་ཁྱབ་



18 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
བདག་རྣམ་པར་སྣང་མཛད་དང་དགོངས་པ་རོ་གཅིག་ཏུ་འཁྱིལ་ཀྱང་སེམས་ཅན་གྱི་
ཁམས་ལ་ཟད་པ་མི་མངའ་བས་གང་འདུལ་གྱི་རྣམ་འཕྲུལ་རྒྱུན་ཆད་མི་མངའ་སྟེ།
རྒྱན་ལས།
རྒྱལ་སྲས་བརྩོན་འགྲུས་མཆོག་ལ་བརྟེན་པ་དེ། །
སེམས་ཅན་ཚོགས་རབ་སྨིན་པར་བྱེད་པ་ན། །
ཕ་རོལ་སེམས་དགེ་གཅིག་གི་ཕྱིར་ཡང་ནི། །
བསྐལ་པ་བྱེ་བ་སྟོང་དུའང་སྐྱོ་མི་འགྱུར། །
ཞེས་དང་།
དེ་ནི་མཆོག་ཚོགས་ནང་དུ་ཏིང་ངེ་འཛིན། །
དཔག་མེད་རྣམ་པར་རོལ་བ་ཀུན་སྟོན་ཅིང་། །
བཟོ་དང་སྐྱེ་བ་མཆོག་གི་སྤྲུལ་པ་ཡིས། །
སེམས་ཅན་རྣམས་ཀྱི་དོན་དུ་དུས་ཀུན་གནས། །
ཞེས་པ་ལྟར། ང་རོ་སྐྱེ་མཆོག་གི་སྤྲུལ་སྐུ་སྤྲུལ་པ་ཡང་སྤྲུལ་ཉིང་སྤྲུལ་དཔག་ཏུ་མེད་
པ་ཅིག་ཅར་དུ་སྟོན་པ་ནི་སངས་རྒྱས་རྣམས་ཀྱི་ཆོས་ཉིད་དུ་ངེས་པ་སྟེ།
ཇི་ལྟར་ཉི་མ་འབད་མེད་ཕྱོགས་ཕྱོགས་ཀུན་ཏུ་འོད་ཟེར་དག །
རབ་འབྱམས་གསལ་བ་མང་པོས་ལོ་ཏོག་རྣམ་སྨིན་བྱེད་པ་ལྟར། །
དེ་བཞིན་ཆོས་ལྡན་ཉི་མའང་རབ་ཞིར་བྱེད་པ་ཆོས་ཀྱི་འོད། །
རབ་འབྱམས་དག་གི་ཕྱོགས་ཕྱོགས་ཀུན་ཏུ་སེམས་ཅན་རྣམ་སྨིན་མཛད། །



ཀུན་ཁྱབ་སྙན་པའི་བ་དན།
19
ཅེས་གསུངས་པ་ལྟར་གདུལ་བྱ་འདུལ་བའི་རྣམ་འཕྲུལ་གཅིག་ལས་དུ་མ་སྤྲུལ་པ་
དང་དུ་མ་གཅིག་ཏུ་སྡུད་པ་སོགས་སོ་སྐྱེའི་བློས་ཚད་བཟུང་མི་ནུས་ལ། ཚུར་མཐོང་
བློས་དཔྱད་པར་དཀའ་ཡང་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རྣམ་
ཐར་བསམ་གྱིས་མི་ཁྱབ་པའི་ཚུལ་རྟོགས་པ་རྣམས་ནི་ངོ་མཚར་བསྐྱེད་པར་འགྱུར་
རོ་ཞེས་གསུངས་སོ། །
དེའང་ཅུང་ཟད་རྒྱས་པར་བཤད་ན། ཆོས་ཐམས་ཅད་ཀྱི་དབྱིངས་སུ་མངོན་པར་
རྫོགས་པར་སངས་རྒྱས་ཏེ་སྤྲོས་པ་ཐམས་ཅད་དང་བྲལ་བ་ནི་ཆོས་སྐུ། དེ་ལས་མ་
གཡོས་བཞིན་དུ་མཐའ་དང་མུ་མེད་པའི་སེམས་ཅན་འཁྲུལ་བའི་གཞན་དབང་དུ་
གྱུར་པ་རྣམས་ཀྱི་ཁམས་ལ་མངོན་པར་གཟིགས་ཏེ་དམིགས་པ་མེད་པའི་ཐུགས་རྗེ་
ཆེན་པོའི་རང་ཞལ། འོག་མིན་སྟུག་པོ་བཀོད་པར་ངེས་པ་ལྔ་ལྡན་གྱི་ལོངས་སྐུ་རྣམ་
སྣང་ཡེ་ཤེས་གངས་ཆེན་མཚོའི་ཞིང་དང་སྐུའི་བཀོད་པ་དཔག་ཏུ་མེད་པར་སྣང་བའི་
ནང་ཚན། མི་མཇེད་འཇིག་རྟེན་འདིའི་སྟོང་གསུམ་གྱི་གཟུགས་ཁམས་ཀྱི་འོག་མིན་
དུ་བཞུགས་པའི་རྣམ་སྣང་ནི་ལོངས་སྐུ་སྟེ་སྐབས་འདིའི་སྤྲུལ་གཞི། ཕྱོགས་བཅུའི་
འཇིག་རྟེན་གྱི་ཁམས་རབ་འབྱམས་རྣམས་སུ་ཅིག་ཅར་དུའང་མཛད་པ་བཅུ་གཉིས་
ཀྱི་ཚུལ་སྟོན་པ་ནི་མཆོག་གི་སྤྲུལ་པའི་སྐུ་དང་། ཇི་སྐད་དུ།
ཆོས་སྐུའི་ངང་ལས་ལོངས་སྐུར་ལྷུན་གྲུབ་སྟེ། །
ཐུགས་གསུང་སྐུ་ཡི་སེམས་དཔའ་གསུམ་སྤྲུལ་ནས། །
འགྲོ་དྲུག་གནས་སུ་སེམས་ཅན་དོན་མཛད་ཅིང་། །
དུས་རིང་ཐོག་མཐའ་མེད་པར་བཞུགས་པ་ལས། །
ཞེས་གསུངས་པའི་ནང་ནས་ཐུགས་ཀྱི་སེམས་དཔའ་ཕྱག་ན་རྡོ་རྗེའམ་གསང་བ་



20 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
འདུས་པ་ལས་རྡོ་རྗེ་ཆོས་ཞེས་གསུངས་པ་ནི་སྤྲུལ་པའི་སྐུ་སྟེ་སྐབས་འདིའི་སྤྲུལ་
པའི་མཚན་གཞི། གཞན་ཡང་བྱང་སེམས་ཉན་རང་། པཎྜི་ཏ། གྲུབ་པ་རིག་འཛིན།
དགེ་སྦྱོང་། འཁོར་ལོས་བསྒྱུར་བའི་རྒྱལ་པོ་རྒྱལ་ཕྲན། བློན་པོ། བྲམ་ཟེ། ཁྱིམ་
བདག བྱ་དང་རི་དྭགས་ལ་སོགས་པའི་སྤྲུལ་པའི་སྐུ་སྟེ། སྐབས་འདིར་རགས་པ་
ཙམ་སྨོས་ན། འཕགས་པ་ཀུན་དགའ་བོ། རྒྱལ་པོ་ཛ༔ ཨཱ་རྱ་དེ་བ། ཨིནྡྲ་བྷོ་དྷི།
ནག་པོ་སྤྱོད་པ། སློབ་དཔོན་ཤཱནྟི་གནྡྷ། དཔལ་ལྡན་ཟླ་བ་གྲགས་པ། ཆོས་རྒྱལ་ཟླ་
བ་བཟང་པོ། ཐུ་མི་སམྦྷོ་ཊ། ལོ་ཆེན་བཻ་རོ། ཀླུ་མེས་ཚུལ་ཁྲིམས་ཤེས་རབ། ལོ་ཆེན་
རིན་ཆེན་བཟང་པོ། རྔོག་ལོ་བློ་ལྡན་ཤེས་རབ། བྱ་འདུལ་བ་འཛིན་པ། མཁས་
གྲུབ་ཁྱུང་པོ་རྣལ་འབྱོར། རྩྭ་མི་ལོ་ཙཱ་བ་སངས་རྒྱས་གྲགས། ས་སྐྱ་པཎྜི་ཏ། ཞང་
བརྩོན་འགྲུས་གྲགས། དཔལ་ཆེན་ཆོས་ཡེ། རོག་དོལ་པོ་བ་ཤེས་རབ་རྒྱ་མཚོ།
གཡག་སྡེ་པན་ཆེན། པན་ཆེན་འབུམ་ཕྲག་གསུམ་པ། ཟུར་ཆེན་ཤཱཀྱ་འབྱུང་། གྲྭ་པ་
མངོན་ཤེས། རོང་ཟོམ་ཆོས་ཀྱི་བཟང་པོ། ཀློང་ཆེན་རབ་འབྱམས། བོ་དོང་ཕྱོགས་
ལས་རྣམ་རྒྱལ་རྣམས་དང་མཉམ་མེད་དྭགས་པོའི་དངོས་སློབ་འབའ་རོམ་དར་མ་
དབང་ཕྱུག ༧ཀརྨ་པཀྴི་དང་རྗེ་རང་བྱུང་རྡོ་རྗེ་མཁས་གྲུབ་ཨོ་རྒྱན་པ་གསུམ་གའི་
ཞལ་སློབ་སྙེ་མདོ་ཐམས་ཅད་མཁྱེན་པ་ཀུན་དགའ་དོན་གྲུབ། འབྲི་གུང་སྐྱོབ་པའི་
སློབ་མ་གཉོས་རྒྱལ་བ་ལྷ་ནང་པ། རྩེ་ལེ་ཨོ་རྒྱན་བསྟན་འཛིན་གྱི་ཞལ་སློབ་
མཚུངས་མེད་བསྟན་འཛིན་རྡོ་རྗེ་ཞེས་རྩེ་ལེའི་གདན་ས་ཐོག་མར་འདེབས་པ་པོ་དེ་
དང༌། ཀུན་མཁྱེན་རང་བྱུང་པའི་ཡོངས་འཛིན་གཉན་རས་དགེ་འདུན་འབུམ། རྗེ་
དྲུག་པ་མཐོང་བ་དོན་ལྡན་གྱི་ཡོངས་འཛིན་བཀའ་བཞི་བ་རཏྣ་བྷ་དྲ། རྗེ་དབང་
ཕྱུག་རྡོ་རྗེའི་སློབ་མ་རྗེ་བཙུན་ཏཱ་ར་ནཱ་ཐ་སོགས་དང་། ༧རྗེ་བླ་མ་ཙོང་ཁ་པའི་སློབ་
ཆེན་འབྲས་སྤུངས་ཀྱི་ཆོས་སྡེ་ཐོག་མར་འདེབས་པ་པོ་འཇམ་དབྱངས་བཀྲ་ཤིས་



ཀུན་ཁྱབ་སྙན་པའི་བ་དན། 21
དཔལ་ལྡན། གཏེར་ཆེན་རྡོ་རྗེ་གླིང་པ་དང་འགྱུར་མེད་རྡོ་རྗེ་སོགས་གཏེར་སྟོན་མང་
དུ་བྱོན་པ་བཅས་སྨོས་ཀྱིས་མི་ལང་བ་འདིས་མཚོན་པ་ཙམ་མོ། །བཟོ་གནས་བཅོ་
བརྒྱད་སོགས་ཀྱིས་ཕན་པ་སྒྲུབ་པ་བཟོ་སྤྲུལ་པའི་སྐུ་དང་། ཡིད་བཞིན་གྱི་ནོར་བུ།
སྨན་དང་ཟས་གོས། རི་བོ་དང་ལྗོན་ཤིང་། གྲུ་གཟིངས་ཟམ་པ་སོགས་བེམ་པོའི་
གཟུགས་སུ་སྤྲུལ་ནས་སེམས་ཅན་རྣམས་ལ་ཕན་བདེ་སྟེར་བར་མཛད་པའང་།
དཀོན་མཆོག་སྒྲོན་མེའི་མདོ་ལས། །
དེ་དག་དགོན་པར་ལྗོན་ཤིང་ཆེན་པོར་གྱུར། །
སྨན་དང་རིན་ཆེན་མི་ཟད་གཏེར་རྣམས་དང་། །
ཡིད་བཞིན་ནོར་བུ་འདོད་སྦྱིན་སྡོང་པོ་དང་། །
ལམ་གོལ་དོང་བ་རྣམས་ལ་ལམ་སྟོན་འགྱུར། །
ཞེས་སོགས་གསུངས་པ་ལྟར་རོ། །
རྣམ་ཐར་འདི་གཞི་གང་ལ་བཅོལ་ནས་བྲིས་པ་དང་འཆད་པའི་དགོས་པ།
དེ་ལྟར་རྣམ་པར་ཐར་པ་བསམ་གྱིས་མི་ཁྱབ་པའི་བདག་ཉིད་རྗེ་བཙུན་བླ་མ་དམ་པ་
དེ་དག་གི་རྣམ་པར་རོལ་བ་དུ་མས་འཕགས་པའི་ཡུལ་དང་གངས་ཅན་གྱི་ལྗོངས་
འདིར་སངས་རྒྱས་པའི་བསྟན་པ་སྤེལ་ཞིང་སེམས་ཅན་གྱི་དོན་མཛད་ཚུལ། སྐུ་ཆེ་
བའི་ཡོན་ཏན་བཅས་རྡོ་རྗེའི་ལུང་དང་། རྗེ་གོང་མའི་རྟོགས་བརྗོད་ཞལ་གསུང་མ་
ལས་གཏན་ཚིགས་དང་འབྲེལ་བའི་ལོ་རྒྱུས་ཡིད་ཆེས་ངོ་མཚར་ཅན་ཟུར་ཙམ་རེ་བྱུང་
བ་རྣམས་ལ་གསལ་བ་ལྟར་ལས་འདིར་སྨྲ་བའི་བློ་གྲོས་ཀྱི་སྤོབས་པ་མ་མཆིས་སོ། །



22 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
སྐབས་སུ་བབ་པ་འཇམ་མགོན་བླ་མ་གཉིས་པ་འདི་ཉིད་ཀྱི་རྣམ་པར་ཐར་པ་བྱེ་
བྲག་ཏུ་འཆད་པ་ལ། ཐུན་མོང་ཕྱི་ཡི་རྣམ་ཐར། ཐུན་མིན་ནང་གི་རྣམ་ཐར། ཤིན་ཏུ་
ཐུན་མོང་མ་ཡིན་པ་གསང་བའི་རྣམ་ཐར་གསུམ་དུ་ངེས་ནའང་། འདིར་རྗེ་ཉིད་ཀྱིས་
ཀར་རབས་ལྷ་ཁང་བཞེང་སྐབས་ཕྱི་ཡི་རྣམ་ཐར་གཙོ་བོར་བྱས་པའི་རྩ་ཐོ་དཀར་
ཆག་ལས་བྱུང་བ་གཞིའམ་རྩ་བར་བཟུང་། རང་གཞན་གྱི་མཐོང་ཐོས་རྫུན་མེད་པའི་
ཡིད་ཆེས་ཅན་རྣམས་ཀྱིས་ཟུར་བརྒྱན་ཏེ་སྒྲོ་སྐུར་མེད་པར་བརྗོད་པ་ལ། སྤྱིར་རྣམ་
ཐར་ཞེས་པ་བི་མོ་ཌའི་སྒྲ་ལས་རྣམ་པར་ཐར་པའམ་རྣམ་པར་གྲོལ་བ་སྟེ་གང་ཟག་
གི་དབང་པོའི་བྱེ་བྲག་གིས་རབ་ལྷག་བསམ་རྣམ་པར་དག་པས་སྲིད་ཞིའི་མཐའ་
གཉིས་ལས་གྲོལ་བ་དང་
། འབྲིང་ངེས་འབྱུང་རྣམ་དག་གིས་འཁོར་བའི་རྒྱ་མཚོ་
ལས་རྣམ་པར་ཐར་བ། ཐ་མ་དད་པ་རྣམ་དག་གིས་ངན་འགྲོའི་སྲིད་པ་ལས་རྣམ་
པར་ཐར་པ་སྟེ་དེ་ལྟ་བུའི་ལོ་རྒྱུས་བཤད་པ་སྟེ། མདོར་ན་རང་ཉིད་སྡུག་བསྔལ་དང་
དེའི་རྒྱུ་ལས་རྣམ་པར་ཐར་ཞིང་། གཞན་རྒྱུད་འཆིང་བ་ལས་གྲོལ་བར་བྱེད་པའི་ལོ་
རྒྱུས་རྨད་དུ་བྱུང་བ་ཞིག་ལ་བརྗོད་པ་ཡིན་ལ། དེ་ལྟར་བརྗོད་པའི་དགོས་པའང་རྒྱུ་
མཚན་དེ་མཐོང་བ་དང་ཐོས་པ་པོའི་རྒྱུད་ལ་དད་པ་རྣམ་པ་གསུམ་གའམ་གང་རུང་
སྐྱེད་པར་བྱེད་ཅིང་། དེ་སྐྱེས་པས་རིགས་ཀྱི་ནུས་པ་སད་ཅིང་ཐར་པའི་ས་བོན་
འཇོག་པར་བྱེད་པ་ཡིན་ཏེ། མདོ་ལས། དད་པ་ནི་སངས་རྒྱས་ཀྱི་ཆོས་ཐམས་ཅད་
སྣང་བའི་སྒོར་གསུངས་པ་དང་། ཀུན་དགའ་བོ་དད་པ་ལ་སྦྱོར་བར་གྱིས་ཤིག འདི་
ནི་དེ་བཞིན་གཤེགས་པས་གསོལ་བ་འདེབས་པའོ་ཞེས་གསུངས་པ་ཡིན་ནོ། །
དེའང་སངས་རྒྱས་དང་བྱང་ཆུབ་སེམས་དཔའ་ཉན་ཐོས་འཕགས་པ་རྣམས་དང་།
རྒྱ་བོད་ཀྱི་མཁས་གྲུབ་ཚད་ལྡན་རྣམས་ཀྱི་རྣམ་ཐར་ཐོས་ན་འཕྲལ་ཡུན་གྱི་ཕན་བདེ་
བླ་མེད་ལ་སྦྱོར་ཕྱིར། སྔོན་གྱི་སྐྱེས་བུ་དམ་པ་རྣམས་ཀྱིས་ཁྲོམ་ཆོས་ཀྱི་གཙོ་བོར་



ཀུན་ཁྱབ་སྙན་པའི་བ་དན། 23
སངས་རྒྱས་ཀྱི་སྐྱེས་རབས་འཆད་པའི་ཕྱག་ལེན་མཛད། དེའང་དམ་པ་རྣམས་ཀྱི་
རྣམ་ཐར་ཕྱོགས་རེ་ཙམ་རང་གི་ཡིད་ལ་བྱ་བ་དང་། གཞན་ལ་གོ་བརྡ་འཕྲོད་པར་
བཤད་ན་གནས་སྐབས་དེར་དད་གུས་ལན་གཅིག་སྐྱེས་པ་ཙམ་གྱིས་ཀྱང་དཀར་
པོའི་ས་བོན་ཐེབས་པས་དོན་ཆེན་པོར་འགྱུར་བར་གསུངས་པའི་ཕྱིར་འབྲེལ་ཚད་
དོན་ལྡན་གྱི་སྐྱེས་བུ་འདི་ལྟ་བུའི་རྣམ་ཐར་བརྗོད་པ་ལ་མཆོག་ཏུ་སྤྲོ་ཞིང་། དད་པས་
མཚམས་སྦྱར་ཏེ་རང་བཟོའི་དྲི་མས་མ་སྦགས་པར་འབྲི་བར་བྱ་བ་ལ། །
གང་དུ་སྐུ་འཁྲུངས་པའི་ཡུལ་དང་ཡབ་ཡུམ་རིགས་རྒྱུད་ཀྱི་ཆེ་བ།
ཐོག་མར་གང་དུ་སྐུ་འཁྲུངས་པའི་གནས་ནི། ཀུན་མཁྱེན་ཉི་མའི་གཉེན་གྱི་བསྟན་པ་
རིན་པོ་ཆེ་གང་དུ་དར་བའི་གནས་ཀྱི་གཙོ་བོ་འཕགས་བོད་གཉིས་ལས། གངས་རིའི་
ཕྲེང་བས་ཡོངས་སུ་བསྐོར་བའི་བོད་ཀྱི་ལྗོངས་འཕགས་པ་སྤྱན་རས་གཟིགས་ཀྱི་
གདུལ་ཞིང་། དེ་ལའང་སྟོད་མངའ་རིས་སྐོར་གསུམ་དང་
། བར་དབུས་གཙང་རུ་བཞི།
སྨད་མདོ་ཁམས་སྒང་དྲུག་ཏུ་ཕྱེ་བ་ལས། དབུ་རུ་སྟོད་ལུང་དཔལ་གྱི་མཚུར་ཕུ། རྒྱལ་
བ་ཀརྨ་པའི་གདན་ས་ཆེན་པོ་དང་ཉེ་བའི་སྐྱེད་མོས་ཚལ་དུའོ། །བསྐྱེད་པའི་ཡབ་ནི།
འཇིག་རྟེན་དབང་ཕྱུག་༧བཅོ་ལྔ་པ་མཁའ་ཁྱབ་བདེ་བའི་རྡོ་རྗེ་དང་། ཡུམ་རིགས་
ལྡན་དྷཱ་ཀི་བདེ་སྐྱོང་དབང་མོ་ཞེས་པ་གཉིས་ཀྱི་སྲས་སུ་འཁྲུངས་པའི་ངོ་མཚར་
འཛིན་པ་སྟེ། དེ་ལ་རྒྱལ་བའི་དབང་པོའི་སྐུ་ཆེ་བའི་ཡོན་ཏན་རྣམ་ཐར་སོགས་
ལོགས་སུ་གསལ་བ་ལྟར་ལས་སྨོས་མ་དགོས་ལ། གདུང་རིགས་ནི། འོད་གསལ་ལྷ་
ལས་ཆད་པར་གྲགས་པའི་ལྷ་གཟིགས་རླངས་ཀྱི་གདུང་སྟེ། དེ་ཡི་བྱུང་ཁུངས་ལོ་
རྒྱུས་ནི་རླངས་ཀྱི་བསེ་རུ་སྨུག་པོ་སོགས་ལས་བྱུང་བ་ལྟར་དང་། ཁྱད་པར་བོད་ཡུལ་



24
འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དུ་བསྟན་པ་སྔ་དར་དུས་རླངས་ཁམས་པ་གོ་ཆ་སོགས་ཀྱིས་ཤེར་ཕྱིན་འབུམ་པ་ཐོག་
མར་སྒྱུར་བ་པོ་དང༌། སློབ་དཔོན་པད་མ་འབྱུང་གནས་ཀྱི་མི་ཟད་རྒྱན་འཁོར་འཇིག་
རྟེན་དྲེགས་པའི་བཀའ་བབས་རླངས་དཔལ་གྱི་སེང་གེ་སོགས་འཕགས་པའི་ས་ལ་
གནས་པའི་མཁས་གྲུབ་དུ་མ་དང་། ཏཱ་སི་བྱང་རྒྱལ་སོགས་སྟོབས་ཀྱི་འཁོར་ལོས་
སྒྱུར་བ། ཡ་རབས་དྲ་མའི་མི་ཆོས་གཙང་མ་མ་ཉམས་ཤིང་། འཕེན་ཕྱུག་ཆེ་བཙན་
གྱི་མི་རྒྱུད་མཁས་གྲུབ་ཡོན་ཏན་ཅན་གྱི་སྐྱེས་བུ་མི་རབས་ཉིས་བརྒྱ་དང་བདུན་ཅུའི་
བར་དུ་ཟམ་མ་ཆད་པར་བྱུང་བར་གྲགས་པའི་གདུང་རྒྱུད་འཁྲུལ་མེད་ཕྱིས་སུ་འབྲུག་
པའི་སྐད་གཏོང་གྲུབ་ཆེན་ཞེས་གྲགས་པ་ནི་རྗེ་བླ་མ་འདི་ཡི་མེས་པོའོ། །
སྐྱེད་པའི་ཡུམ་གྱི་གདུང་རིགས་ནི། ཞང་སྣ་ནམ་པ་ཞེས་བོད་ཀྱི་རྒྱལ་པོ་མེས་
ཨག་ཚོམ་ཅན་གྱི་བཙུན་མོ་ལྕམ་དྲལ་སོགས་འཇིག་རྟེན་ཆེ་དགུའི་རབས་དང་། གུ་
རུ་རིན་པོ་ཆེའི་དུས་རྗེ་འབངས་ཉེར་ལྔའི་ཡ་གྱལ་ལས་ཅན་དག་པའི་འཁོར། བོད་
ཡུལ་ཕུར་ཐོགས་ཡོངས་ཀྱི་རྒྱལ་པོ་སྔགས་པ་རྡོ་རྗེ་བདུད་འཇོམས། མཉམ་མེད་
དྭགས་པོའི་དབོན་སྒོམ་ཚུལ་ཁྲིམས་སྙིང་པོའི་སློབ་མ་ཞང་ཚལ་བ་སོགས་མཁས་
གྲུབ་ཤིན་ཏུ་མང་པོ་བྱོན་པའི་རིགས་ལས། དེང་སང་ཡང་བོད་དབུས་གཙང་ན་ཆེས་
ཆེ་བའི་ཆོས་བློན་ཆེན་པོ་བྱ་རིགས་ཚང་ཞེས་གྲགས་པའི་སྲས་མོ། རྡོ་རྗེ་གསང་བའི་
ལུང་གིས་ཞིང་སྐྱེས་ཀྱི་ཌཱ་ཀིའི་མཚན་དང་ལྡན་པའི་ཕྱག་རྒྱ་མར་བསྔགས་པ། འབྲི་
འདོན་སོགས་བློ་གསལ་ཞིང་དགེ་ལ་མོས་པ། ཁྱད་པར་སྔགས་ཀྱི་ཐབས་མཁས་
གསང་སྤྱོད་ཟབ་མོའི་ཚུལ་མཐའ་དག་ལ་མཁས་པ་ཞིག་གོ །དེ་ལ་རྗེ་འདི་ཉིད་
ལྷུམས་སུ་མ་ཞུགས་ཙམ་ནས་ཡབ་རྗེ་རྒྱལ་བའི་དབང་པོའི་ཞལ་ནས། ཁྱོད་ལ་བུ་
འཇིག་རྟེན་ན་ཆེ་རྒུ་ག་གེ་མོའམ་འདི་གེ་མོ་ལྟ་བུ་ཞིག་སྐྱེ་ན་དགའ་ཞེས་དང་། ཡང་
ན་འཇམ་མགོན་བླ་མ་རྣམ་གཉིས་ལྟ་བུ་ཞིག་འཁྲུང་ན་དགའ་ཞེས་ཀུ་རེ་ལྟ་བུ་མཛད་



ཀུན་ཁྱབ་སྙན་པའི་བ་དན། 25
བ་དང་། དེ་ཡང་༧སྐྱབས་མགོན་བཅོ་ལྔ་པ་ཕ་མཁའ་ཁྱབ་རྡོ་རྗེས་མཁན་ཆེན་བཀྲ་
ཤིས་འོད་ཟེར་ལ་མཛད་ཕྲིན་གནད་ཆེན་གང་ཡོད་ཕྱག་བྲིས་གནང་བའི་ནང་། ཐོག་
མར་འཇམ་མགོན་རྡོ་རྗེ་འཆང་གུ་ཎའི་ཞབས་སྐུ་བཞུགས་ཏེ། རྒྱལ་དབང་བཅོ་ལྔ་
པ་དཔལ་སྤུངས་ནས་དབུས་སུ་ཕེབས་སྐབས་ཞབས་བརྟན་རྒྱས་འབུལ་དང་འབྲེལ་
ད་དུང་ཞལ་མཇལ་མ་གྱུར་བར་རྟག་ཏུ་བཞུགས་པ་དང་ཅིས་ཀྱང་སྐུ་བཞུགས་མིན་
གྱུར་ཚེ་སླར་ཡང་མཆོག་གི་སྤྲུལ་སྐུའི་བཀོད་པ་རྒྱལ་དབང་རང་གི་རིགས་སྲས་སུ་
འཁྲུང་ཐུབ་པར་གསོལ་བ་བཏབ་པས་དེ་བཞིན་ཞལ་བཞེས་བྱུང་བ་དང་། འཇམ་
མགོན་དགོངས་པ་རྫོགས་སྐབས་གསོལ་འདེབས་ཐུགས་དམ་དུས་ཀུན་མཛད་པས།
ཡེ་ཤེས་ཀྱི་རོལ་པ་ཡབ་ཡུམ་གྱི་ལྷུམས་སུ་ཞུགས་པའི་མཚན་མ་ཡིད་ཆེས་པ་སྔ་ཕྱིར་
བྱུང་ཚུལ་དེ་བཞིན་གསལ་འདུག་པས། འཇམ་མགོན་མཆོག་སྤྲུལ་འཁྲུལ་མེད་དུ་
ངེས་ཞེས་དཔལ་འབྱོར་སྒང་གི་ཚབ་ཚའི་མཁན་པོ་ཞིག་གིས་རྒྱལ་དབང་མཆོག་གི་
ཕྱག་བྲིས་མཇལ་ཏེ་དེ་ལྟར་གསུངས་ཞེས་པས་རྗེ་འདི་ཆུ་མོ་ཡོས་ཀྱི་ལོར་ལྷུམས་སུ་
ཞུགས་པ་ནས་བཟུང་མ་ཡུམ་འདི་གཞས་བྲོ་གར་འཆམ་སྐབས་སྔོན་ལས་ལུས་རྩལ་
བདེ་ཞིང་། སྐད་སྙན་པོ་རང་བྱུང་ཞེས་༧ཡབ་རྗེ་ཉིད་ཀྱི་ཞལ་ནས་གསུངས་པས་
མཚོན་ངོ་མཚར་བའི་རྨི་ལྟས་སོགས་དགེ་ཞིང་ཤིས་པའི་རྟགས་དུ་མ་ཡོད་པ་གོར་མ་
ཆག་གོ །
དེ་ལ་སྐུ་འཁྲུངས་པའི་དུས་ནི། རབ་བྱུང་བཅོ་ལྔ་བའི་བྱེ་བྲག་སྟོད་འགྲེལ་ལས་
ཁྲོ་བོ་ཞེས་པ། རྒྱ་རྩིས་པའི་ཤིང་འབྲུག་ལོའི་ཁྲུམས་ཟླའི་དམར་ཕྱོགས་ཀྱི་རྒྱལ་བ་
གསུམ་པའི་རེས་གཟའ་ལྷག་པའི་བླ་མ་དང་རྒྱུ་སྐར་དབོ་གཉིས་འཛོམས་པའི་
འཕྲོད་སྦྱོར་དགེ་བར་མཚན་དཔེའི་པད་མོ་ཐོག་མར་བཞད་པ་དང་། དཀར་ཕྱོགས་
ལ་དགའ་བའི་ལྷ་རྣམས་ཀྱིས་སྐུ་ཁྲུས་གསོལ་འདྲ་བར་ནམ་མཁའི་ངོས་ནས་སྤྲིན་གྱི་



26 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཕུང་པོ་དག་ནི་གློ་བུར་དུ་འཁྲིགས། བདུད་རྩིའི་གཟེགས་མ་དག་ནི་དལ་བུས་
འཐོར། ཞབས་འབྲིང་རྣམས་ནི་སྲི་ཞུར་བརྩོན། ཕྱོགས་ཕྱོགས་ནས་ལྟ་བ་དག་ནི་
ངོ་མཚར་མིག་གི་བདུད་རྩིར་བྱེད་ཅིང་། སྙན་པར་སྨྲ་བའི་མགྲིན་རྔ་འཁྲོལ་བ་ལ་
སོགས་ཀྱི་རྣམ་གྲངས་འབྱམས་སུ་ཀླས་སོ། །
དེ་ནས་བཟུང་ཡབ་ཡུམ་དེ་གཉིས་ཀྱིས་ཐུགས་བརྩེ་བས་སྐུའི་སྐྱེད་སྲིང་པ་ན་
རིང་པོ་མ་ཐོགས་པར་འཚར་ལོངས་སུ་གྱུར་པ་ལ། གསུང་བྱེ་བ་ཙམ་ནས་དམ་པའི་
རིགས་སད་པའི་རྟགས་ཐུན་མོང་མ་ཡིན་པ་མངའ་བ་ཀུན་གྱིས་མཐོང་སྣང་དུ་གྲུབ་
པ་སྟེ། མདོ་སྡེ་རྒྱན་ལས།
སྦྱོར་བའི་སྔོན་དུ་སྙིང་རྗེ་དང་། །
མོས་པ་དང་ནི་བཟོད་པ་དང་། །
དགེ་བ་ཡང་དག་སྤྱོད་པ་ནི། །
རིགས་ཀྱི་རྟགས་སུ་ཤེས་པར་བྱ། །
ཞེས་པ་རྣམས་དང་ལྡན་ལ། རྗེ་གོང་མའི་ཞལ་ཆེམས་ལྟར་དཔལ་ལྡན་མཚུར་ཕུའི་
༧རྒྱལ་དབང་བཅོ་ལྔ་པ་མཁའ་ཁྱབ་རྡོ་རྗེའི་གདུང་རིགས་སུ་སྐུ་འཁྲུངས་པར་ཤེས་
ཏེ་མཆོག་གི་སྤྲུལ་པའི་སྐུ་ཆུང་ངུ་ཉིད་ལ་དགོས་པའི་ཆ་ཐམས་ཅད་ཞབས་དྲུང་དུ་
འདྲེན་པར་བྱེད་ཅིང་། རིམ་གྲོ་བ་དག་ཀྱང་རིམ་གྱིས་བཅར་བའི་གྲས་སུ་བན་ཆེན་
གྲྭ་རྒྱུ་མཚན་ཤེས་པ་ཞིག་འཇམ་མགོན་མཆོག་སྤྲུལ་རིན་པོ་ཆེའི་ཞབས་གྲས་སུ་ལོ་
གཅིག་ཙམ་མཆིས་པ་དེའི་ཟིན་ཐོ་ཞིག་ལས་གསལ་བ་ལྟར་ན། རྗེ་བཅོ་ལྔ་པས་ངའི་
བུ་འདིར་རང་གི་རྩ་བའི་བླ་མའི་འདུ་ཤེས་ལས་ངའི་བུའི་འདུ་ཤེས་གཏན་ནས་མེད།
བྱིས་པའི་དུས་ནས་སྤྱོད་པ་གང་བྱས་དགོས་པ་ཆེན་པོ་རེད་ཡོད་ངེས་གསུངས་པ་



ཀུན་ཁྱབ་སྙན་པའི་བ་དན། 27
བཞིན། ཟོར་རྒྱག་དང་སྐུ་འཆམ་ལ་ཐུགས་ཤིན་ཏུ་མཉེས་པས་དེའི་རིགས་ནམ་
མཛད་སྐབས། ཞྭ་ནག་སོགས་སྔགས་ཆས། ཟོར་གྱིས་ནམ་མཁའ་བྲན་རྒྱུ་དང་
གཏོར་བཟོ། སེར་ཕྲེང་དུ་ཕྱག་རྔ་སྤོས་སྣ་སོགས་རྒྱས་བསྡུས་བཀའ་བཞིན་འཕྲལ་
འཕྲལ་གྲྭ་ཚང་ལ་རྒྱལ་དབང་ཉིད་ཀྱིས་བཀའ་གནང་ནས་མཛད་པར་འདུག་ཟེར།
སྐུ་རྩེད་སྐབས་སྐུ་སྲས་གཞན་དག་གིས་རྒྱལ་དབང་རིན་པོ་ཆེའི་བཞུགས་ཁྲིའི་སྟེང་
ཕེབས་པ་དང་། སྐུ་ཆས་སོགས་ལ་འཛེམས་མེད་ཞབས་ཀྱིས་བརྫི་བ་སོགས་མཛད་
ཀྱང་འཇམ་མགོན་རིན་པོ་ཆེས་དེ་འདྲ་གཏན་ནས་མི་མཛད། སྐྱབས་མགོན་མདུན་
ཕེབས་སྐབས་ཀྱང་སྐུ་པང་དུ་བཞེས་ཚེ་ནན་ཏན་གནང་ན་ལས་མི་ཕེབས་ཤིང་།
ཕེབས་ཚེ་ཡང་གུས་འདུད་མཛད་པ་སོགས་ཡབ་སྲས་གཉིས་ཀྱི་མཛད་པ་ངོ་མཚར་
ཆེ་བ་ཡོད་ཟེར། ཐུགས་སྲས་གཞན་ལ་བུ་ཞེས་དང་འཇམ་མགོན་ལ་རིན་པོ་ཆེ་
གསུང་ཟེར། རྗེ་ཉིད་ཀྱི་ཞལ་ནས་ཀྱང་། བདག་བྱིས་པ་ཆུང་དུ་དྲན་ཙམ་དུས་ནས་
ཆོས་ཀྱི་བག་ཆགས་སྐྱོན་མེད་རྒྱུན་ཆགས་སུ་ཡོད་ཅིང་། ལོ་གསུམ་བཞི་ནས་ལུས་
ལ་གཟན་དང་འབྲལ་མེད་བྱས། བྱིས་སྤྱོད་ཕལ་ཆེར་ཡང་སྒྲུབ་མཆོད། དབང་
བསྐུར། སྦྱིན་སྲེག གར་འཆམ་སོགས་ཀྱི་ལད་མོས་དུས་འདའ་ཞིང་། དེ་དག་ལ་
ཉེར་མཁོའི་ཡོ་བྱད་གང་ལ་གང་འོས་སྤུས་ནམ་ལྡན་པ་ཤ་སྟག༧ཡབ་རྗེ་དེ་ཉིད་ཀྱིས་
སྩོལ་བར་མཛད་དོ་ཞེས་གསུངས་སོ། །



28
འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཡབ་རྗེ་རྒྱལ་བའི་དབང་པོའི་སྤྱན་སྔ་ནས་དགེ་བསྙེན་གྱི་སྡོམ་པ་དང་
ཞལ་གདམས་ཟབ་མོ་མནོས་ཚུལ།
དབྱིག་གཉེན་ཞབས་ཀྱིས། ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་
རབ་ཏུ་སྦྱོར། །ཞེས་གསུངས་པའི་གོ་རིམ་ལྟར། དགུང་ལོ་ལྔ་དྲུག་སྐབས་གཟའ་
སྐར་བཟང་བ་ཞིག་ལ་༧ཡབ་རྗེ་རྒྱལ་བའི་དབང་པོས་དབུ་སྐྲ་གཙུག་ཕུད་བཞེས་ཏེ།
མཚན་ལ་ཀརྨ་དཔལ་ལྡན་ཆོས་ཀྱི་དབང་ཕྱུག་བློ་གྲོས་དྲི་མེད་པད་མའི་མྱུ་གུ་མཁྱེན་
བརྩེའི་འོད་ཟེར་རབ་ཏུ་རྒྱས་པའི་སྡེ་ཞེས་དང་རབ་བྱུང་གི་རྟགས་བསྩལ་ནས་བླ་
མར་མངའ་གསོལ་ཞིང་ཤིས་བརྗོད་མཛད། འདི་སྐབས་ཡོངས་རྫོགས་དགེ་བསྙེན་
གྱི་སྡོམ་པ་གནང་ཡོད་འདྲ། དགུང་གྲངས་བདུན་པ་ནས་ཡི་གེ་འབྲི་ཀློག་སྦྱོང་བར་
མཛད། དེ་ནས་རྒྱལ་བའི་དབང་པོས་རིམ་པར་བཀའ་ཆོས་བསྩལ་བ་ལ། སེམས་
བསྐྱེད་ལུགས་གཉིས་བསྩལ་ཅིང་མཚན་བློ་གྲོས་དྲི་མེད་ཅེས་པ་གནང་། བཀའ་
བརྒྱུད་གསེར་ཕྲེང་གི་བླ་མ་རྣམས་ཀྱི་བཀའ་འབུམ་དེང་སང་རྒྱུན་གང་བཞུགས་ཀྱི་
ལུང་། བཀའ་བརྒྱུད་སྔགས་མཛོད། ཤེས་བྱ་ཀུན་ཁྱབ། འཇམ་མགོན་གོང་མའི་
བཀའ་འབུམ། རིན་ཆེན་གཏེར་མཛོད། ཉང་དང་ཆོས་དབང་སོགས་གཏེར་ཆེན་
ཡོངས་གྲགས་ཕལ་ཆེར་གྱི་གཏེར་ཆོས་རྒྱུན་བཞུགས་ཕལ་མོ་ཆེའི་དབང་ལུང་།
རྒྱལ་དབང་བཅོ་ལྔ་པ་ཉིད་ཀྱི་བཀའ་འབུམ། ཁྱད་པར་མགོན་པོད་བཀའ་རྒྱ་མའི་
ལུང་ཁྲིད། གཞན་ཡང་རིས་མེད་སྐྱེས་ཆེན་དུ་མའི་བཀའ་འབུམ་སོགས་བོད་ཡུལ་
གྲུབ་མཐའ་སོ་སོའི་ལུགས་ཀྱི་བླ་མ་ཡི་དམ་ཆོས་སྐྱོང་གི་སྒྲུབ་དཀྱིལ་རྣམས་ཀྱི་
དབང་ལུང་རྗེས་གནང་སྨིན་ཁྲིད་ཤིན་ཏུ་མང་པོ་དང་། མཉམ་མེད་དྭགས་པོ་བཀའ་



ཀུན་ཁྱབ་སྙན་པའི་བ་དན། 29
བརྒྱུད་སྤྱི་དང་
། ཁྱད་པར་སྒྲུབ་བརྒྱུད་རིན་པོ་ཆེ་ཀརྨ་ཀཾ་ཚང་གི་ནག་རྒྱལ་ཕག་
གསུམ། ཆོས་དྲུག ཕྱག་ཆེན་གྱིས་གཙོས་གསེར་ཆོས་ཡོངས་རྫོགས་བུམ་པ་གང་
བྱོའི་ཚུལ་དུ་རིམ་པར་བསྩལ་ཅིང་། དགུང་གྲངས་བཅུ་པར་རྗེ་རྒྱལ་བའི་དབང་པོ་
ཉིད་བསྙེན་མཚམས་བཞུགས་པ་དང་ལྷན་རྒྱས་པས་བསྙེན་སྒྲུབ་ཐམས་ཅད་ཀྱི་ཐོག་
མར་ཇོ་ལུགས་སྒྲོལ་དཀར་དང་གསང་ཐིག་ཕུར་པ་བཅས་ཞག་བདུན་རེར་བསྙེན་
སྒྲུབ་མཛད།
འཇམ་མགོན་ཀོང་སྤྲུལ་སྐུ་གོང་མའི་ཡང་སྲིད་དུ་ངོས་འཛིན་མཛད་པ། །
དགུང་གྲངས་བཅུ་གཅིག་བཞེས་པ་ཤིང་སྟག་གནམ་ལོ་གསར་ཚེས་སྐབས། ཞག་
ཉེར་གཅིག་བར་སྒྲོལ་དཀར་བསྙེན་སྒྲུབ་མཛད། འདི་ལོར་མདོ་ཁམས་སྨད་ནས་
སྐྱབས་རྗེ་བྱམས་མགོན་རིན་པོ་ཆེ་ཏཱ་ཡི་སི་ཏུ་བཅུ་གཅིག་པ་པད་མ་དབང་མཆོག་
རྒྱལ་པོ་ཕེབས་པ་མཚུར་གདན་ནས་ཐོག་མར་མཇལ་འཕྲད་ཐོག བྱམས་མགོན་
རིན་པོ་ཆེའི་མདུན་ནས་སངས་རྒྱས་གླིང་པའི་བླ་མ་དགོངས་པ་འདུས་པའི་གཞུང་
པོད་པུ་སྟི་བཅུ་གསུམ་གྱི་ལུང་རྒྱལ་བའི་དབང་པོས་གསན་པར་མཛད་པའང་ལྷན་
ཅིག་ཞུ་བར་མཛད། འདི་སྐབས་ལས་སྔ་ཙམ་ཞིག་ཏུ་རྗེ་གོང་མའི་གདན་ས་དཔལ་
སྤུངས་ཡང་ཁྲོད་ཀུན་བདེ་གླིང་གི་མཛོད་པ་ཚེ་རིང་དོན་གྲུབ་དཔོན་གཡོག་རྣམས་
ཀྱང་སྤྲུལ་པའི་སྐུ་ཞུ་ཞིང་གདན་དྲང་བའི་ཆེད་དུ་འབྱོར་ཡོད་པ་བཅས། དགུང་ལོ་
བཅུ་གཉིས་བཞེས་པ་ཤིང་ཡོས་ལོའི་ས་ག་ཟླ་བའི་ཚེས་༡༣ ཉིན། གདན་ས་ཆེན་པོ་
འོག་མིན་མཚུར་ཕུའི་གཙུག་ལག་ཁང་ཆེན་པོར་འཇམ་མགོན་བློ་གྲོས་མཐའ་ཡས་
ཀྱི་སྤྲུལ་པའི་སྐུར་མངའ་གསོལ་བ་སྟེ། ཁམས་དབུས་ཀྱི་དད་སྦྱིན་སློབ་ཚོགས་དང་



30 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
བཅས་པ་ཡོངས་སུ་བསྡུས་ནས། བཀྲ་ཤིས་པའི་དར་དང་རྒྱལ་མཚན་སོགས་མང་
པོ་ནི་མཁའ་དབྱིངས་སུ་བསྒྲེངས། མཛེས་ཤིང་བརྗིད་ཆགས་པའི་བ་དན་དང་། བླ་
བྲེ། ས་ཡོལ། གནམ་ཡོལ། ཀ་འཕན། ཕྱེ་ཕུར། གདུགས་ལ་སོགས་པའི་མཆོད་
རྫས་རྣམ་པར་བཀྲ་བ་རྣམས་ཀྱིས་ནི་བརྒྱན། བྲོ་གར་དང་། རོལ་མོའི་བྱེ་བྲག་དག་
ནི་སྙན་ཞིང་འཇེབས། སྣམ་སྦྱར་གྱི་རྒྱལ་མཚན་བཀླུབས་པ་ཚར་དུ་དངར་བ་མང་
པོས་ནི་སྔོན་བསུས། ལེགས་པར་བཤམས་པའི་སེང་གེས་བཏེགས་པའི་ཁྲི་འཕང་
མཐོན་པོར་ནི་བཞུགས་སུ་གསོལ་ཏེ། འབུལ་བར་བྱེད་པའི་དངོས་པོ་རྣམས་སོ་སོའི་
གོ་རིམ་ལྟར་བསྒྲིགས་པའི་ཐོག་མར༧རྒྱལ་བའི་དབང་པོ་མཆོག་གིས་འདི་ལྟར།
༄༅། །ཁམས་གསུམ་མཐའ་དག་གི་གཙུག་གི་ནོར་བུ་དྲན་མཆོག་འཁོར་ལོའི་
མགོན་པོའི་སྒྱུ་འཕྲུལ་གཞོན་ནུ་རྣམ་པར་རོལ་པའི་ཞབས་ཀྱི་ཆུ་སྐྱེས་ཉེ་བར་བསྟན་
པའི་ཆོས་ཀྱི་ཁྲི་འཕང་མངོན་པར་མཐོ་བའི་ཉེ་དྲུང་དུ། །
གུས་པ་ཆེན་པོས་བཏུད་དེ་ལེགས་
སྐྱེས་ཀྱི་མཆོད་སྤྲིན་བསྟར་བའི་ཐོ་ཆུང་དུ་འབུལ།
གང་ཞིག་བདེན་པའི་སྤྲིན་ལས་བྱིན་རླབས་ནོར་བུའི་གྲུ་ཆར་འབེབས། །
སྲིད་དང་ཞི་བ་གཉིས་ཀ་མཚན་ཙམ་ཉིད་ཀྱི་དད་པས་སྲུང་། །
འདོད་པའི་དངོས་ཀུན་འཇོ་བས་སྐྱེ་རྒུ་འཚོ་མཛད་དཔག་བསམ་ཤིང་། །
རིན་ཆེན་རྣམ་གསུམ་དགེ་ལེགས་གྲིབ་བསིལ་གཡོ་བ་མེད་གྱུར་ཅིག །
ཅེས་མཆོད་པར་བརྗོད་ཅིང་། དོན་གྱི་རྣམ་ཐར་གྱི་ཆ་ཤས་ཕྲ་མོར་བསྟོད་བསྔགས་
ཀྱི་མེ་ཏོག་འཐོར་བས་མདུན་བདར་ནས། གང་གི་ཚེ་མི་མཆོག་སེམས་དཔའ་ཆེན་



ཀུན་ཁྱབ་སྙན་པའི་བ་དན། 31
པོ་རྣམས་གང་ལ་འཇུག་པའི་གཞི་ལྷག་པའི་བསམ་པ་དང་ལམ་བྱང་ཆུབ་ཀྱི་ཆོས།
ས་དང་། ཕ་རོལ་ཏུ་ཕྱིན་པ་དང་། གཟུངས་དང་། སྤོབས་པ་དང་། ཏིང་ངེ་འཛིན་
དང༌
། ཡེ་ཤེས་ལ་སོགས་པ་རྣམས་ལ་བསྐལ་པ་རྒྱ་མཚོའི་ཕ་རོལ་གྱི་ཡང་ཆེས་
གྲངས་མེད་པ་རྒྱ་མཚོའི་སྔ་རོལ་ནས་བཞུགས་ཤིང་། དེ་དག་གི་རྗེས་སུ་འཐོབ་པར་
བྱ་བའི་འབྲས་བུ་ཡང་ཕྱོགས་བཅུར་བཞུགས་ལ། དུས་གསུམ་བཞུགས་པའི་དེ་
བཞིན་གཤེགས་པ་མ་ལུས་པ་དང་མཉམ་པ་ཉིད་དུ་སྟོབས་བཅུ། མི་འཇིགས་པ་
བཞི། མ་འདྲེས་བཅོ་བརྒྱད་ལ་སོགས་པའི་འབྲས་ཆོས་ཀྱི་ཡོན་ཏན་རྒྱ་མཚོ་ལ་
དབང་འབྱོར་བའི་བདག་ཉིད། ཞི་བ་བླ་ན་མེད་པའི་གོ་འཕང་ཆེན་པོ་མངོན་པར་
འདུ་མཛད་ཟིན་ནའང་། ཞེས་པ་ལ་སོགས་པའི་ཚིགས་སུ་བཅད་པ་དང་། ཚིག་ལྷུག་
སྤེལ་མ་དག་གི་མཎྜལ་གྱི་བཤད་པ། ཕུན་སུམ་ཚོགས་པ་ལྔའི་སྒོ་ནས་རྒྱས་པར་སོ་
སོའི་གོ་རིམ་བཞིན་བླ་བྲང་ཁག་དང་། དད་སྦྱིན་ཁག་བཅས་ཀྱིས་འབུལ་ལམ་ཞུས་
པ་ལགས་ན། བརྩེ་བའི་འཛུམ་བག་གི་དཀྱུས་རིང་གཡོ་བའི་སྤྱན་རས་ཀྱི་འབབ་
སྟེགས་སུ་བཙའ་ཞིང་། མེ་ཏོག་མཆོད་རྫས་ཀྱི་ཚུལ་དུ་དགྱེས་བཞེས་གྲུབ་པ་མཁྱེན་
མཁྱེན། །
ཞེས་སྒྲོག་སྦྱོང་མཛད། སླར་ཡང་ལྷག་བསམ་རབ་ཏུ་དཀར་ཞིང་། དམ་ཚིག་
རྣམ་པར་དག་པའི་རྟེན་འབྱུང་དང་
། ཁྱད་པར་ཕྱོགས་བཅུའི་རྩ་གསུམ་རྒྱ་མཚོའི་
ཐུགས་རྗེའི་སྐུལ་བ་སྔོན་དུ་འགྲོ་བའི་བརྟན་བཞུགས་གསོལ་སྨོན། ཤིས་བརྗོད་སྭ་
སྟི། ཀཱ་མ་ལའི་ཕྲེང་བ་བཅས་ཀྱི་མཇུག་བསྡུ་གྲུབ་པར་མཛད་པ་དང་། ཆེ་འདོན་
ཁྲིར་བཏོན་པ་བཅས་ཀར་བརྒྱུད་ཡབ་སྲས་ཆེ་ཁག་གི་གོ་སའི་བསྐོ་འཇའ་དང་
འབྲེལ། ༧རྒྱལ་བ་འཇིག་རྟེན་དབང་ཕྱུག་གི་སྲས་པོ་དེ་བཞིན་གཤེགས་པ་ཐམས་
ཅད་ཀྱི་གསང་བ་འཛིན་པ་རྡོ་རྗེ་ཆོས་སུ་བསྔགས་པའི་བཀའ་རྟགས་ཀྱི་ཐོ་ཀ་ཞེས་



32 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
པའི་ལས་ཐམ་བསྩལ་མུར། སངས་རྒྱས་ཀརྨ་པའི་རྒྱལ་ཚབ་ཀྱི་ཐུ་བོར་དབང་བསྐུར་
བ་ཡིན་ནོ་ཞེས་རྗེས་སུ་གནང་ཞིང་། དེ་མཚུངས་བྱམས་མགོན་སི་ཏུ་རིན་པོ་ཆེ།
མཆོད་གོང་རྒྱལ་ཚབ་རིན་པོ་ཆེ་སོགས་ཡབ་སྲས་སྐྱེས་ཆེན་ཆེ་རྒུ་ཡོངས་ཀྱིས་
གཟེངས་བསྟོད་དང་དགའ་སྟོན་གྱི་མཆོད་སྤྲིན་རབ་འབྱམས་སྤྲོས་པས་མཚོན་
འཇིག་རྟེན་ལྷ་དང་བཅས་པའི་མཆོད་སྡོང་གཅིག་པུར་གྱུར་ཏོ། །
རྒྱལ་དབང་ཐུབ་བསྟན་རྒྱ་མཚོས་དབུ་སྐྲ་གཙུག་ཕུད་བཞེས་ཤིང་རྒྱལ་བའི་
དབང་པོས་ཁམས་ཕྱོགས་སུ་ཕེབས་རྫོང་གནང་བ།
ཚེས་༢༠ ནས་བཀའ་བརྒྱད་བདེར་འདུས་ཀྱི་ཚོམ་བུ་ཚོགས་སྒྲུབ་ཆེན་མོ་སྨན་སྒྲུབ་
དང་སྦྲེལ་མར་མཛད་པའི་འཚོགས་ཕེབས་དང་། མཚུར་ཕུའི་འདུས་སྡེ་ཚང་མར་ཚེ་
དབང་གནང་། དེ་ནས་འཇམ་མགོན་ཁམས་སུ་ཕེབས་སྐབས་བྱམས་མགོན་རིན་པོ་
ཆེ་སྐུ་འཁོར་ལྷན་རྒྱས་ལ་བཀའ་ལས། ང་ཡི་བུ་འདི་ཕ་མ་མཁས་ནས་བུ་སྤྲུལ་སྐུ་
བཟོས་པ་མིན། འཇམ་མགོན་རིན་པོ་ཆེའི་མཆོག་སྤྲུལ་འཁྲུལ་མེད་ཡིན་པས་ངེས་
ཤེས་གཏིང་ནས་རྙེད་རྒྱུ་ཡོད་པ་ཞིག་ཡིན་པས་འབྲལ་བར་མི་ཕོད་པའི་མིག་ལས་
གཅེས་པ་ཞིག་ཡིན་ཡང་། རྗེ་གོང་མའི་གདན་སར་མ་ཕེབས་ཐབས་མེད་ལགས་
པས་དཔལ་སྤུངས་སྟོན་འཁོར་རྣམས་ཀྱིས་དམ་ཚིག་འགལ་མེད་ཀྱིས་ཞབས་ཏོག་
དགོས་པའི་བཀའ་སློབ་ཞིབ་རྒྱས་སུ་བསྩལ། འོག་མིན་མཚུར་ཕུར་རྗེ་རང་གི་
བཞུགས་ཁྲིའི་སྟེང་དུ་འཇམ་མགོན་མཆོག་སྤྲུལ་རིན་པོ་ཆེར་ཁྲི་སྟོན་གནང་སྐབས་
༧རྗེ་དུས་མཁྱེན་གྱི་དབུ་ཞྭ་དང་སྐུ་ཆས་གསོལ། ཡུམ་སྲས་མཚུར་ཕུའི་གྲྭ་ཚང་
ཐམས་ཅད། འདི་ངའི་བུ་ཞིག་ཡིན་པའི་འདུ་ཤེས་གཏན་ནས་མ་བྱེད། འཇམ་



ཀུན་ཁྱབ་སྙན་པའི་བ་དན།
33
མགོན་རྡོ་རྗེ་འཆང་དངོས་ཡིན་སྙམ་པའི་དད་མོས་ཀྱིས་གསོལ་གདབ་སྨོན་ལམ་
གལ་ཆེ་ཞེས་གསུངས་ཏེ། ཐོག་མར་རྗེ་བཅོ་ལྔ་པ་ཉིད་ཀྱིས། སྐུ་ཡི་སྐྱེ་བ་ཐམས་ཅད་
དུ་བུད་མེད་ཀྱི་གྲོགས་ཀྱིས་སེམས་རྒྱུད་དཀྲུགས་པས་བསྟན་པ་ལ་རྨ་འབྱིན་པའི་
ལུས་སུ་མི་འགྱུར་བ་སོགས་ཀྱི་སྨོན་ལམ་ཞིབ་རྒྱས་བསྩལ་བ་ལས་དད་ལྡན་ཀུན་གྱི་
མིག་ནས་མཆི་མ་ཐོན་པ་བྱུང་ཞེས་ཐོས། འཇམ་མགོན་མཆོག་སྤྲུལ་རིན་པོ་ཆེ་ཉིད་
ཀྱི་བཀའ་ལས་ཁོང་ཁམས་སུ་ཕེབས་ཁར་རྗེ་བཅོ་ལྔ་པས། ཕ་རྒན་ང་བཟང་ངན་
གང་ལྟར་མཐོང་ཡང་གུ་རུ་རིན་པོ་ཆེའི་སྤྲུལ་བ་ཞིག་ནི་ཡིན། བུ་ཁྱོད་ཀྱིས་ཕ་ང་མ་
བརྗེད་དང་ངས་བུ་མི་བརྗེད། ཚེ་འདིར་དངོས་སུ་མ་འཕྲད་ཀྱང་ཕྱི་མར་ཟངས་
མདོག་དཔལ་རིར་ཕ་བུ་ལྷན་ཅིག་འཚོག་པར་ཐེ་ཚོམ་མི་དགོས་གསུངས་ཏེ། འཇམ་
མགོན་ཟབ་གཏེར་ལམ་ཟབ་ལེའུ་བདུན་འཇམ་མགོན་དངོས་ལས་ལྗགས་ལུང་
གསན་པ་ཡིན་པས་འདིས་གསོལ་བ་ཐོབ་གསུངས། ལྗགས་ལུང་བསྩལ་བའི་ཉིན་
ནས་བཟུང་ཉིན་རེ་བཞིན་མ་ཆག་པར་འདོན་གྱིན་ཡོད་པས་ཐུགས་ཀྱི་གཏད་སོ་དེ་
ཡིན་ཞེས་ཐོས། བཀའ་སློབ་ལ། སྐུ་ཚེ་སྤེལ་བར་སྒྲོལ་དཀར། བར་ཆད་སེལ་བར་
ཕུར་པ་སོགས་བཀའ་བརྒྱུད་གོང་མའི་ཐུགས་དམ་རྣམས་དུས་དང་རྒྱུན་པར་ཉམས་
བཞེས་མཛོད་དང་། རྩ་བའི་ཐུགས་དམ་འདི་དགོས་སྙམ་པའི་ཡིད་ཆེས་རྙེད་པ་ཞིག་
ཕྱིས་འབྱུང་བས་དེ་ལ་གཙོ་བོར་གསུངས་པ། ཕྱིས་གསར་རྙིང་བསྙེན་པ་མང་དུ་
བསྐྱལ་ཀྱང་བཀའ་བརྒྱུད་གོང་མའི་ཐུགས་དམ་རྩ་བ་རྒྱལ་རྒྱམ་ཡིན་པས། ཁྱད་
པར༧རྒྱལ་དབང་སྐུ་ཕྲེང་ཐམས་ཅད་ཀྱི་ཐུགས་དམ་སྤྲུལ་གཞི་འཇམ་མགོན་རྡོ་རྗེ་
འཆང་ཡིན་པ་དང་། རྗེ་བཅོ་ལྔ་པས་ཀྱང་འདི་ཁོ་ན་བསྔགས་པས་རྒྱལ་རྒྱམ་འདི་ཡི་
དམ་བྱེད་བསམ་ངེས་ཤེས་འདྲོངས་པ་བྱུང་བས་དེའི་བཟླས་པ་དུང་ཕྱུར་ཨེ་འགྲུབ་
བསམ་པ་ཡོད་གསུངས། དེ་རྗེས་ལྷ་ལྡན་དུ་ཕེབས་ནས་ཇོ་ཤཱཀ་སོགས་རྟེན་མཇལ་



34 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
མཆོད་འབུལ་དང་། གངས་ལྗོངས་བསྟན་པའི་མངའ་བདག༧རྒྱལ་བ་རིན་པོ་ཆེ་སྐུ་
ཕྲེང་བཅུ་གསུམ་པ་ཐུབ་བསྟན་རྒྱ་མཚོའི་སྐུ་མདུན་མཇལ་བཅར་དང་གཙུག་ཕུད་
འབུལ་བཞེས་ཞུས། མཚན་ཐུབ་བསྟན་ཆོས་སྐུ་བདེ་ཆེན་དབང་ཕྱུག་ཅེས་པ་བསྩལ།
ཐམ་ཀ་གྲུ་བཞི་དང་ཟླུམ་པོ་ཤེ་བམ་བཅས་ཀྱིས་གཟེངས་བསྟོད་དབུགས་དབྱུང་
བསྩལ་ཅིང་། དགྱེས་པའི་གསུང་མཆིད། རྡོར་མདུད་དང་ལྷ་དར་ཕྱག་གིས་གནང་།
གསོལ་ཇ་དཀར་སྤྲོ་བཅས་དང་གཞུང་སའི་སྐུ་དྲག་ཁ་ཤས་ལ་ཚེ་དབང་སོགས་
མཛད། དེ་གའི་བཞེད་དོན་ལེགས་པར་གྲུབ་ནས་ཡར་ཕེབས། མཚུར་ཕུ་ནས་ཡབ་
རྗེ་རྒྱལ་བའི་དབང་པོས་ཐུགས་གཟིགས་ཆེན་པོས་རོལ་བསུ་གནང་། ཡབ་རྗེའི་
ཞལ་མཇལ་བྱིན་རླབས་ཞུ་བར་མཛད། དེ་ནས་མི་རིང་བར་མདོ་ཁམས་སུ་ཕེབས་
དགོས་སྐོར་སྐྱབས་རྗེ་བྱམས་མགོན་རིན་པོ་ཆེ་དང་མཛོད་ཚེ་རིང་དོན་གྲུབ་ལྷན་
རྒྱས་ཀྱིས་ཞུས་པ་ལྟར༧རྒྱལ་བའི་དབང་པོས་ཀྱང་གནང་བ་བསྩལ་ནས་དེ་གའི་
གྲབས་ཡུལ་ཐོགས་མེད་དུ་བསྒྲིགས་པ་དང་བསྟུན། རྒྱལ་བའི་དབང་པོའི་མདུན་
ནས་རྗེ་ཉིད་ཀྱི་ཚབ་ཡིན་ཞེས་རྒྱལ་དབང་ཉིད་ཀྱིས་ཙཱ་རི་མཚོ་དཀར་ནས་ཟབ་
གཏེར་དུ་བཞེས་པའི་ཨོ་རྒྱན་མ་ཧཱ་གུ་རུའི་སྐུ་ཚབ་བཟོ་སྦྱོང་འཇིག་རྟེན་དབང་
ཕྱུག༧དཔལ་ཀརྨ་པ་བཅུ་པའི་ཕྱག་བསྐྲུན་ཐུབ་པའི་དབང་པོའི་སྣང་བརྙན་ནོར་བུ་
ཆུ་ཤེལ་ལས་གྲུབ་པ་སྲིད་ན་འགྲན་བྲལ། ༧རྗེ་བཅུ་བཞི་པའི་པུར་རས་ལ་ཀར་
རབས་རྣམས་ཀྱི་ཤངས་ཁྲག་གིས་རྗེ་རྒྱལ་བའི་དབང་པོ་ཉིད་ཀྱི་ཕྱག་བྲིས་མ་མགོན་
དམ་ཚིག་བྲིས་སྐུ་གཙོས་སྐུ་གསུང་ཐུགས་རྟེན་ཁྱད་འཕགས་དུ་མས་སྣ་དྲངས། དམ་
རྫས་རིལ་ནག་རིན་པོ་ཆེ། སྒར་ཆེན་རྟེན་འདུས། གོང་མ་ཡབ་སྲས་སོགས་རིས་
མེད་སྐྱེས་ཆེན་དུ་མའི་དབུ་ལོ་ན་བཟའ་སོགས་རྟེན་དམ་ཤིན་ཏུ་མང་པོ། མཆོད་ཆ།
ཞྭ་གོས། གདན་ཆས། གུར་སྒར་གྱི་ཡོ་བྱད། གསེར་དངུལ། དར་གོས། སྨན་



ཀུན་ཁྱབ་སྙན་པའི་བ་དན། 35
རིགས། ཕྲུག་ཐེར། རྟ་དྲེལ་སོགས་རྐང་འགྲོ་མང་པོ་བཅས་དངོས་པོའི་གནང་སྦྱིན་
ཚད་ལས་འདས་པ། ཁྱད་པར་ཞི་རྒྱས་དབང་དྲག་གི་ཕྲིན་ལས་ལྷུན་གྱིས་གྲུབ་པའི་
རྟེན་འབྲེལ་ཡིན་གསུངས་དེ་དག་གི་རྫས་སྣེ་རེ་རེ་བཅས་གནང་ནས། ལོ་དེའི་ཟླ་༡
ཚེས་༢༡ སྔ་དྲོར་བཀའ་ཆོས་ཐོབ་པ་ཀུན་གྱི་མཐའ་མར་ཟུར་གཏེར་ནམ་མཁའི་རྡོ་
རྗེའི་ཚེ་སྒྲུབ་འཆི་མེད་སྲོག་ཏིག་གི་དབང་བསྐུར་བརྒྱ་དང་བརྒྱད་བསྩལ་ཏེ་རྒྱལ་
བའི་དབང་པོ་ཉིད་ཀྱང་ཚུགས་སྒར་གཅིག་གི་བར་ཆིབས་སྐྱེལ་ལ་ཕེབས། དབུ་ཞྭ་
ཞྭ་ནག་རྒྱུན་བཞེས། བསྙེན་ཕྲེང་། གསོལ་ཞལ། ན་བཟའ་བབ་བཅས་གནང་ནས།
ཁྱེད་འཇིག་རྟེན་གྱི་དབང་དུ་བྱས་ན་ཤ་ཁྲག་གི་དྭངས་མ་ལས་སྐྱེས་པའི་བུ་དང་།
ཆོས་ཀྱི་དབང་དུ་བྱས་ན་རྡོ་རྗེའི་སློབ་མ་དམ་ཚིག་དང་ལྡན་པ་ཡིན་པས། རྣམ་པ་
ཀུན་ཏུ་ཁོ་བོ་མ་བརྗེད་པར་གྱིས། ལོ་གསུམ་ནས་ངོས་འཕྲད་ཆེད་ཅི་ནས་ཀྱང་ཡར་
བསླེབ་པར་གྱིས་ཤིག་སོགས་བཀའ་སློབ་ཞིབ་རྒྱས་གནང་། ཚེས་༢༧ ཉིན་ཡབ་
སྲས་ཞལ་གྱེས་པའི་མཐའ་མ་ལ། རྒྱལ་བའི་དབང་པོས་ཕྱག་གིས་བཀའ་བསྒོ་དང་
དབུ་ཐོད་གནང་ཞིང་རྗེ་འདིའི་ཕྱག་ནས་བཟུང་སྟེ། ཚེ་འདིར་ཡང་ད་དུང་ཕ་བུ་ལན་
གཅིག་འཕྲད་པའི་སྨོན་ལམ་བྱ་ཡི་ཁྱེད་ནས་ཀྱང་དེ་ལྟར་མཛོད། ལར་སྔོན་དུ་ཁ་ཏ་
ཐམས་ཅད་བྱས་ཟིན་ཀྱང་། ཡང་བསྐྱར་ནན་ཞུ་རྒྱུར་གཙོ་ཆེར་འཇམ་མགོན་གོང་
མའི་རྣམ་ཐར་ལྟོས། རང་རེ་སྒྲུབ་བརྒྱུད་པ་འདི་ཡི་བསྟན་སྲོག་སྒྲུབ་པ་ཉམས་ལེན་
གྱིས་འཛིན་དགོས་པས་མི་ཚེ་སྒྲུབ་པ་ལ་འབུངས། ཕུ་དམ་དེ་མང་པོའི་ཁར་མ་ཉན།
འུར་སྒྲོག་སྐད་གྲགས་ཅན་གྱི་རྗེས་སུ་མ་འབྲངས། རང་ཚུགས་ཐུབ་པར་གྱིས། དཔེ་
ཆ་འབྲི་ཀློག་ལ་བརྩོན་པ་དང་། སྡོམ་གསུམ། ནང་བརྟག་རྒྱུད་གསུམ་ཞར་བྱུང་རིག་
གནས་དང་གཞུང་ཕྲན་བུ་ལ་ལྟོས། གཞན་སྟོང་དབུ་མ་ཆེན་པོའི་ལྟ་བ་ལ་གདེང་
ཆོས། ཐ་སྙད་གོ་བ་སྐམ་པོའི་རྗེས་སུ་མ་ཤོར་བར་སྙིང་པོའི་བསྟན་པ་ལ་ཕན་



36 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཐོགས་པར་གྱིས་ཤིག་གསུངས་ཏེ་ལྷ་རྫས་དྲི་བྲལ་དང་ཕྲུག་གི་གོས་གཅིག་གནང་
ནས་ཤིན་ཏུ་ཐུགས་འཁྲེང་བའི་ཉམས་དང་བཅས། རྗེ་ཉིད་ནས་ཀྱང་ཚེ་རབས་ཀུན་
ཏུ་ཐུགས་རྗེས་འཛིན་པའི་སྨོན་ལམ་འདེབས་བཞིན་སོ་སོར་གྱེས། སླར་ཡང་རྒྱལ་
བའི་དབང་པོ་སྟོན་འཁོར་གྱིས་དར་གྱི་གཡབ་མོ་སོགས་ཀྱིས་གདན་སར་ཆིབས་
ཞལ་བསྒྱུར་བའི་རྟེན་འབྲེལ་བཅས་གྲུབ་ནས། མ་ཡུམ་བདེ་ལྡན་དཔོན་གཡོག
ཡང་ཁྲོད་ཕྱག་མཛོད་དཔོན་གཡོག རྗེ་རང་ཉིད་སྟོན་འཁོར་བཅས་ཁམས་ཕྱོགས་
སུ་ཆིབས་བསྒྱུར་གནང་།
གསེར་ཁྲིར་མངའ་གསོལ་ཞུས་ཏེ་དམངས་སེམས་བདེ་ལ་བཀོད་པ།
སྐྱབས་མགོན་སི་ཏུ་རིན་པོ་ཆེ་དེའི་གོང་ནས་སྔོན་དུ་བྱོན་ཟིན་པ་གསང་གཞུང་དུ་
མཇལ། ལྷན་རྒྱས་བྱང་ལམ་བརྒྱུད་དེ་ཕེབས། ལམ་བར་སྐུ་ཞབས་གཉིས་ཀར་
བཀའ་དགོན་རྣམས་ཀྱིས་གདན་ཞུ་དང་། དད་སྦྱིན་ཁག་གིས་འབུལ་བསྙེན་འདོད་
སྐོང་བཅས་ཕྲིན་ལས་རིམ་རྒྱས་ཀྱིས་བྱོན། རྗེ་རང་ཉིད་ཀྱི་ཞལ་ནས། འདི་སྐབས་
རང་ལ་དད་འབུལ་རེ་ལྟོས་ཅན་མང་དུ་བྱུང་བར་དབང་རྗེས་གནང་། བྱང་སྲེག་
སོགས་རང་གིས་གང་ཤེས་ཕྲན་བུས་འདོད་སྐོང་བྱས་ནས་དངོས་འབུལ་ཚང་མ་དང་
དུ་མི་བླངས་ཀ་མེད་བྱུང་ཞེས་གསུངས། ཟུར་མང་རྣམ་རྩེར་གཏེར་ཆེན་ནམ་མཁའི་
རྡོ་རྗེའི་ཚེ་སྒྲུབ་འཆི་མེད་སྲོག་ཐིག་གི་སྒྲུབ་མཆོད་གསར་འཛུགས་ལ་མ་བྱོན་ཐབས་
མེད་ཀྱི་གདན་ཞུ་དང་འབྲེལ། རྗེ་རང་ཉིད་དཔོན་སློབ་མ་ཡུམ་བཅས་ཕེབས་ནས་
དགོན་པར་རབ་གནས། འདུས་སྡེར་ཚེ་དབང་བཅས་གནང་། ཚོགས་གར་ཆེན་
མོའང་མཇལ། གར་བསྟན་རོལ་རྡོར་སོགས་བླ་སྤྲུལ་ཆེ་ཁག་རྣམས་དང་། ཁྱད་པར་



ཀུན་ཁྱབ་སྙན་པའི་བ་དན། 37
རྗེ་རང་ཉིད་ཀྱི་མཁན་ཆེན་རྡོ་རྗེ་འཆང་དྲུང་རིན་པོ་ཆེ་ཐོག་མར་མཇལ། ཟུར་མང་
ཕྱོགས་འདིར་ཐོག་མའི་རྟེན་འབྲེལ་ལེགས་པ་ལྟ་བུས་ཕྱིས་མྱ་ངན་འདའ་ཁའི་བར་
ལན་མང་དུ་ཕེབས། མཆོད་ཡོན་བླ་སློབ་ཐུན་མོང་མིན་པའི་དམ་ཚིག་སེལ་མེད་
བྱུང་། མཆོག་གླིང་གཏེར་སྤྲུལ་གྱིས་དད་གུས་ཆེན་པོས་རྩི་རྐེར་གདན་དྲངས་བྱུང་བ་
སོགས་ལ། གང་འཚམས་ཀྱི་ཕྲིན་ལས་སྐྱོང་བཞིན་དཔལ་སྤུངས་དང་ས་སྤྱོད་སྡེ་
དགེའི་བསུ་མ་རིང་ཐུང་རྣམས་རིམ་གྱིས་འབྱོར། ལམ་འཁོད་སྡེ་དགོན་རྣམས་ལ་
མཇལ་ཁ་སོགས་གང་ལ་གང་འཚམས་ཀྱིས། ཟླ་༡༡ པའི་ཚེས་མགོར་རྟ་ཐབས་
རོལ་བསུ་བཅས་གདན་ས་ཆེན་པོར་ཕྱག་ཕེབས། དཔལ་སྤུངས་ཀྱི་གཙུག་ལག་ཁང་
གི་ཁྲི་དམར་དུ་བྱམས་མགོན་རིན་པོ་ཆེ་དང་ལྷན་བཞུགས་མཛད། གྲྭ་ཚང་གིས་
མཎྜལ་དར་བཏང་སྟོན་མོ་བཅས་ཉིན་ཤས་མཚམས་ཡང་ཁྲོད་ཀུན་བདེ་གླིང་གོང་
མའི་གདན་སར་རོལ་བསུ་རྒྱས་པའི་ངང་བྱམས་མགོན་རིན་པོ་ཆེ་དང་ལྷན་རྒྱས་
ཕེབས། རྗེ་ཉིད་ཀྱི་ཞལ་ནས། དེ་སྐབས་སྣང་བ་ལ་དགའ་སྐྱོ་ཟུང་དུ་འབྲེལ་བ་ཞིག་
བྱུང་གསུངས། དཔལ་ཆེན་པོའི་ལྷ་ཁང་ཞེས་དུས་བབས་ས་གནད་ཀྱི་མེ་བཙའ་རྡོ་
རྗེའི་ལུང་བཞིན་བསྒྲུབས་པའི་གཙུག་ལག་ཁང་དུ་འཇམ་མགོན་གོང་མའི་བཞུགས་
ཁྲིར་ཞབས་པད་འཁོད། སྒྲུབ་སྡེའི་འདུས་པ་རྣམས་ཀྱིས་མཎྜལ་དར་བཏང་བཅས་
གྲུབ་ནས་བྱམས་མགོན་རིན་པོ་ཆེ་དགོན་དུ་ཕྱིར་ཕེབས། རྗེ་རང་ཉིད་མ་ཡུམ་ལྷན་
གཟིམས་ཆུང་གསར་པ་ཞེས་པ་ཕྱིས་མཛོད་པས་གསར་བརྒྱབ་དེ་ནང་བཞུགས་ནས་
ཕྱག་དཔེ་འབྲི་འདོན་སོགས་སྐུ་ཡོན་ལ་བརྩོན་པར་མཛད། དེ་སྐབས་ཕྱག་བྲིས་
སོགས་མ་ཡུམ་རང་ནས་བསླབ་སྟོན་ཕུལ། ལོ་མཇུག་དེར་ཕུར་བསྙེན་དང་གསར་
རྙིང་སྲུང་མའི་བསྐང་གསོ་བཅས་གནང་། ལར་རྗེ་འདིས་སྐུ་ཆུང་ངུའི་དུས་ནས་ཡར་
མར་ཚེས་བཅུ་སོགས་དུས་མཆོད་དང་། ཉིན་རེ་བཞིན་སྒྲོལ་དཀར། འཇམ་དབྱངས་



38 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དཀར་པོ། གྲོ་ལོད། ཕུར་པ་སོགས་ཀྱི་བསྒོམ་བཟླས། ཐོ་རངས་ལྡང་བའི་རྣལ་
འབྱོར་ནས་དགོང་མོ་ཉལ་བའི་རྣལ་འབྱོར་བར་ཐུན་མཚམས་ཆོས་སྤྱོད་ལས་བྱུང་བ་
ལྟར་རྣམས་དང་། རང་ལུགས་ཆོས་སྲུང་གི་གཏོར་བསྔོ་རྒྱས་པ་བཅས་རོབ་ཙམ་
མིན་པའི་གསལ་དག་གོ་ཆོད་ངེས་རྔ་རོལ་དུང་གླིང་གི་སྤྲོས་པ་སྦྲགས་ཆག་འཕྲི་
གཏན་ནས་མེད་པར་སྐུ་མ་གཤེགས་བར་མཛད་པ་ལས་ཕྱིས་ནས་ཞལ་འདོན་
ཐུགས་དམ་ཆག་མེད་རིགས་ཇེ་མང་དུ་སོང་བ་འོག་ནས་འཆད་པར་འགྱུར་རོ། །
ཡང་ཁྲོད་འདིར་ཡང་རྗེ་འཇམ་མགོན་གོང་མའི་དུས་ནས་ཡར་མར་ཚེས་བཅུ་སོགས་
དུས་མཆོད་རིགས་ཤུལ་བཞུགས་ཉེ་གནས་རྣམས་ཀྱིས་ཉམས་མེད་གཏོང་སྲོལ་
ལྟར། རྗེ་འདི་ཉིད་ཕེབས་ནས་སླར་སྤྲོས་པ་གང་རྒྱས་ཀྱིས་ཆད་མེད་མཛད་ལ།
སྐབས་སུ་མགོན་པོའི་སྐོང་མདོས་སོགས་ཤིན་ཏུ་སྤྲོས་པ་རྒྱ་ཆེ་བའི་སྒྲུབ་མཆོད་ཀྱང་
མང་དུ་གནང་ངོ་། མེ་འབྲུག་གནམ་ལོ་གསར་ཚེས་སྐབས་སྒྲོལ་དཀར་དང་འཇམ་
དབྱངས་དཀར་པོའི་ལྗགས་བསྙེན་མཛད། ཟླ་༦ པའི་ནང་དགོན་དུ་ཚེས་བཅུའི་
གར་འཆམ་སྤྲོས་པ་གང་རྒྱས་དང་། ཕུན་སུམ་ཚོགས་པ་ལྔ་ལྡན་གྱི་སྐབས་སུ་མདོ་
ཁམས་ཀར་བརྒྱུད་ཀྱི་གདན་ས་ཆེན་པོ་དཔལ་སྤུངས་གཙུག་ལག་ཁང་དུ་ཁྲི་སྟོན་
མངའ་གསོལ་སྐབས། མཚུར་སྒར་གཞུང་། དཔལ་སྤུངས་བླ་བྲང་
། ཡང་ཁྲོད་བླ་
བྲང་། ས་སྐྱོང་སྡེ་དགེ སྡེ་དགེའི་དབུ་བླ་ཁག་བཞིའི་བླ་བྲང་། དཔོན་ཁག་སོ་སོའི་
དངོས་འབུལ་རྒྱ་ཆེ་བ་དང་། ཁྱད་པར་དུ་བྱམས་མགོན་རིན་པོ་ཆེ། རྫོགས་ཆེན་ལྔ་
པ། ཀ༔ཐོག་སི་ཏུ་པཎྜི་ཏ། ཞེ་ཆེན་དང་དཔལ་ཡུལ་བ་རྣམས་སྐུ་དངོས་སུ་ཕེབས།
གཞན་ཡང་རྗེ་གོང་མའི་ཞལ་སློབ་མཁས་པའི་དབང་པོ་བཀྲ་ཤིས་ཆོས་འཕེལ་དང་
མཁན་ཆེན་ཚེ་དབང་དཔལ་འབྱོར། ཕྱིས་འདིར་མཁས་པ་ཆེན་པོ་རྒྱལ་ཁང་གཞན་
དགའ་རིན་པོ་ཆེ་སློབ་ཚོགས་དང་བཅས་པས་གདན་ས་འདིར་འཆད་ཉན་མཛད་



ཀུན་ཁྱབ་སྙན་པའི་བ་དན། 39
སྐབས་ཁེལ་བས། དེའི་སློབ་ཚོགས་ལས་གངས་དཀར་སྤྲུལ་པའི་སྐུ། ཟུར་མང་
མཁན་པདྨ་རྣམ་རྒྱལ། མཁན་རིན་པོ་ཆེ་སྟོབས་བཅུ་རབ་རྒྱས་སོགས་མཁས་བཙུན་
བཟང་ལ་མང་བ་རྣམས་ཀྱིས་མཎྜལ་རྒྱས་བཤད། མདོ་སྔགས་གཞུང་ལུགས་མང་
པོའི་བཤད་པ། ཆོས་ཀྱི་འབེལ་གཏམ་སོགས་གང་རྒྱས་དང་། དེ་སྐབས་རྒྱ་དཔོན་
ཨོཾ་བྷན་ཀྲོའོ་ཏ་ཞུན་ཟེར་བ་ནས་བཟུང་ཡུལ་ལྗོངས་འདིར་རྒྱ་མིས་དབང་བསྒྱུར་
སྐབས་ཡིན་པས་དེ་གའི་ས་སྒོ་སྐུ་ཚབ་སོགས་རྒྱ་བོད་མི་སྣ་མང་པོ། བདག་པོ་སྡེ་
དགེ་ཨ་ཇོ་རྡོ་རྗེ་སེང་གེ་བཙུན་བློན་འཁོར་བཅས། རྒྱ། བོད། འཇང་། རྒྱལ་རོང་
སོགས་ཀྱི་སྐད་རིགས་མི་གཅིག་པའི་མི་སྣ་དུ་མ། མདོ་ཁམས་སྟོད་སྨད་ཀྱི་རྒྱལ་
བློན་སྐུ་དྲག་སྐུ་ཚབ་སོགས་མང་པོ། ཡུལ་འདིའི་སེར་སྐྱ་མཆོག་དམན་ཤིན་ཏུ་མང་
པོ་འདུས་པས་སོ་སོས་ཁྲི་འབུལ་བསྙེན་བཀུར་བསམ་གྱིས་མི་ཁྱབ་པ་ཞུས་ཤིང་།
དེ་སྐབས་མཐོང་ཐོས་འབྲེལ་ཚད་དོན་ལྡན་གྱི་འགྲོ་དོན་རླབས་པོ་ཆེ་བྱུང་ཡོད་པ་
གདོན་མི་ཟའོ། །
འདི་ཡི་སྔོན་ནས་ལོ་གྲངས་མང་པོར་ཡུལ་ཁམས་རྣམས་ལ་རྒྱ་མིས་དབང་
བཟུང་། དཔོན་རིགས་རྣམས་ཀྱིས་ལྷ་སྡེ་མི་སྡེ་ཀུན་ལ་ཁྲལ་འུ་ལག་རྐང་འགྲོ་ལག་
འདོན་རིགས་འདེད་བསྐུལ་བཙན་གནོན་ཚོད་མེད་དང་། ལོ་ཉེས་བསྟུད་མར་བྱུང་
བའི་དབང་གིས་ཚང་མ་ཉམ་ཐག་གྱུར་པའི་སྐབས་ཡིན་པས། རྒན་རྒོན་རིགས་ཕལ་
མོ་ཆེས། འཇམ་མགོན་ཀོང་སྤྲུལ་རིན་པོ་ཆེ་གདན་སའི་ཁྲིར་འཁོད་ཐུབ་པ་བྱུང་ན་
སྙིགས་དུས་ངན་པའི་སྡུག་བསྔལ་འདི་ལས་གྲོལ་ངེས་པ་ཡིན་ཟེར་བ་ལྟར་དེ་ལོ་
ནས་བཟུང་ལོ་ལེགས་པ་དང་། མི་རིང་བར་རྒྱ་མི་ཕྱིར་ལོག་དགོས་སྐོར་གཞུང་ས་
ཆེན་པོའི་ཕྲིན་ལས་ཀྱིས་ཁྱབ་ནས་ལོ་གྲངས་མང་པོའི་བར་བསྟན་འགྲོ་སྤྱིར་སྙིགས་
དུས་ལ་དཔག་པའི་བདེ་སྐྱིད་ལྡན་ཞིང་སོས་དལ་བར་བྱུང་ལ། ཁྱད་པར་རིས་སུ་མ་



40 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཆད་པའི་དགེ་འདུན་གྱི་སྡེ་རྣམས་ནི་གཞུང་ས་ཆེན་པོ་བཀའ་དྲིན་ཆེ་ངེས་ཀྱིས་
བཤད་སྒྲུབ་ལས་གསུམ་ཤིན་ཏུ་དར་རྒྱས་བྱུང་ངོ༌། །
ཐོས་བསམ་སློབ་གཉེར་དང་འགྲོ་དོན་མཛད་ཚུལ།
ལོ་མཇུག་དེར་གསང་ཐིག་ཕུར་པ་བདུན་གསུམ་དུ་བསྙེན་བཟླས་མཛད། མེ་སྤྲུལ་
གསར་ཚེས་ཀྱི་དགའ་སྟོན་ལ་རོལ། འདི་སྐབས་ཧོར་བ་བླ་མ་སངས་ཁོ་ཞེས་པ་སྡོམ་
པ་གཙང་ཞིང་བསྙེན་སྒྲུབ་ལ་བརྩོན་པ། སྐུ་ཚུགས་ཤིན་ཏུ་ལེགས་པ་དེ་ཡོངས་
འཛིན་དུ་བཀས་གནང་བ་འབྱོར། ཕྱག་དཔེ་འབྲི་ཀློག་སོགས་ཀྱི་དོ་དམ་མ་རྩ་
མཛད། འདི་སྐབས་ཤིག་ཏུ་མ་ཡུམ་དབུས་སུ་ཡར་བཏེག མོ་རང་གིས་ཐུགས་
འཁྲེང་ཆེན་པོ་མཛད་འདུག་ཀྱང་རང་ནས་འདུས་བྱས་ཀྱི་མཚན་ཉིད་ལ་འདི་ལས་མ་
འདས་སྙམ་པ་བྱུང་ཞེས་རྗེ་རང་ཉིད་ཀྱིས་གསུངས། ཕྱག་བྲིས་སོགས་སྦྱོང་རྩོལ་དང་
བར་མཚམས་རྣམས་སུ་བསྙེན་སྒྲུབ་སྒྲུབ་མཆོད་ཀྱང་མང་དུ་གནང་། སྐབས་ཤིག་
དབྱར་སོས་ཤིག་ལ་སྐྱོ་སངས་སུ་ཕེབས་ཏེ་དཔལ་སྤུངས་མཐོང་སའི་ཉི་མཁར་དུར་
ཁྲོད་དེར་ཇ་བག་མང་བ་དང་རྩམ་པ་སྒྲོ་གང་། ཤིང་ཏོག་སྣ་ཚོགས། བུ་རམ་དཀར་
དམར་སོགས་ཤིན་ཏུ་མང་པོ་མེ་ལ་བསྲེགས་ནས་བསུར་མཆོད་གསུང་བཞེད་ལ།
ཕྱག་དཔེ་མེད་སྟབས་ཉི་མཁར་མཚམས་ཁང་དུ་མཁན་ཆེན་ཚེ་དབང་དཔལ་འབྱོར་
མདུན་དཔེ་ཆ་གཡར་དུ་བཏང་། ཁོང་ལ་དཔེ་མི་བཞུགས་གསུངས་ཏེ་ཐུགས་ཐོག་
དེར་འཕྲལ་དུ་ཕྱག་བྲིས་མཛད་ནས་བསུར་མཆོད་འདོད་ཡོན་སྤྲིན་ཕུང་ཕུལ་བྱུང་
བས་དཔོན་སློབ་ཀུན་གྱིས་ཚར་གྲངས་གསུངས། དེ་ནུབ་མུན་རུབ་སྐབས་གཉན་ས་
གཅོད་པ་ཡིན་གསུངས་ནས་དཔོན་སློབ་སོ་སོར་རྒྱང་རིང་ཙམ་བཞུགས་ནས་ལུས་



ཀུན་ཁྱབ་སྙན་པའི་བ་དན། 41
སྦྱིན་གནང་། བུམ་སྒྲུབ་ཕུར་སྒྲུབ་སོགས་དགོན་དུ་འཚོགས་པའི་རྡོར་སློབ་ལའང་
ཕེབས། དགེ་རྒན་སྔ་མ་མཚམས་སྒྲུབ་ཁོ་ནར་རེ་བ་ཆེ་སྟབས་དགོངས་པ་འཁྲོལ།
སྡེ་དགེའི་མདུན་བསྐོར་ས་ངན་གནས་གཞི་བླ་མ་སྔར་དཔལ་སྤུངས་སྒྲུབ་ཁང་འོག་
མའི་སྒྲུབ་བླ་ལུགས་གཉིས་ཀྱི་མཁྱེན་རྒྱ་ཡོན་ཏན་ཆེ་སྟབས་དགེ་རྒན་དུ་འབྱོར། སི་
ཏུ་རིན་པོ་ཆེའི་དྲུང་ཡིག་གནས་ལྔ་རིག་པ་འཇམ་དབྱངས་ཆོས་ཀྱི་རྒྱལ་མཚན་ནམ་
གྲོང་ཉིན་ཚེ་དབང་ལས་བོད་ཀྱི་བརྡ་སྤྲོད་སུམ་རྟགས་གཞུང་མཁས་དབང་ལྷག་
བསམ་གྱི་འགྲེལ་པ་ལྟར་ཞིབ་ཁྲིད་བློ་འཛིན། ཆོས་འབྱུང་བཀའ་འབུམ་ནང་
བཞུགས་པའི་ས་མཐའི་རྣམ་དབྱེ་ཤེས་རབ་འོད་ཟེར་གྱིས་མཛད་པ་དེ་དང་། དཔང་
ཁང་ལོ་ཙཱའི་དག་ཡིག་ངག་སྒྲོན་ཞིབ་ཁྲིད། རྗེ་འཇམ་མགོན་གོང་མའི་དངོས་སློབ་
མཁས་དབང་བླ་མ་བཀྲ་འཕེལ་ལས་སྙན་དངགས་མེ་ལོང་མ། སྡེ་དགེ་མཆོད་ཡོན་
གྱི་བླ་སྨན་སྐེ་སྲིབ་བླ་མ་ཨ་ཚང་ལས་རྩ་མདོ་ཆུ་མདོ་ཞིབ་ཁྲིད། སྔོ་སྨན་ལག་སྡུམ་
སྤྲད་པ། རྒྱུད་བཞི་སོགས་སྨན་སྐོར་མང་པོའི་བཤད་ལུང་། མཁས་དབང་བླ་མ་
གསེར་ཁ་ཆོས་གྲགས་མདུན་ནས་སོར་མདོ། སྤྱོད་འཇུག དབུ་མ་འཇུག་པ། ཀ་རི་
ཀ་ལྔ་བཅུ་པ་བཅས་མཆན་འགྲེལ་སྟེང་ནས་གསན། རྗེ་ཉིད་ཀྱི་ཞལ་ནས་འདི་
སྐབས་མོས་པ་དང་བརྩོན་འགྲུས་ཞན་པས་གོ་ཆོད་པ་ཞིག་མ་བྱུང་གསུངས་ཀྱང་།
ཕྱིས་འདིར་གསུང་རབ་སྤྱི་ཡི་གོ་དོན་ལ་ཚེ་གཅིག་ཐོས་བསམ་བྱེད་ཁུལ་རྣམས་ཀྱིས་
ཀྱང་རྗེ་འདི་ལ་ནམ་ཡང་འགྲན་མི་ནུས་པར་འདུག་པས་སྐྱེ་བས་ཐོབ་པའི་ཤེས་རབ་
སད་རྐྱེན་སྦྱོར་བྱུང་འདི་དག་ཅིས་ཀྱང་ཡིན་པར་མངོན་ལ། བསྐྱེད་རྫོགས་ཟབ་མོའི་
དོན་ལ་ནི་ངེས་པར་མཁས་པ་ཆེན་པོ་དག་གིས་ཀྱང་གཏིང་དཔོག་པར་དཀའ་བའི་
མཁྱེན་རབ་འདི་ནི་སྒོམ་བྱུང་གི་ཤེས་རབ་ཀྱང་ཡིན་པར་གདོན་མི་ཟའོ། །
འདི་སྐབས་ཤིག་ཏུ་མ་ཡུམ་བདེ་ལྡན་ལགས་ཀྱང་དབུས་ནས་ཕྱིར་ཕེབས། ཡུམ་



42 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
སྲས་རྒྱུན་རིང་ཙམ་ལྷན་རྒྱས་པར་བཞུགས། ས་རྟ་ལོར་སྡེ་པ་གཞུང་གིས་སྡེ་དགེ་
ཡན་ཆོད་དུ་དབང་བསྒྱུར་ཟིན་ནས། མདོ་སྨད་ཞིབ་དཔྱོད་ཆེན་མོ་དཔལ་སྤུངས་
དགོན་དུ་མཛད། དེ་སྐབས་བོད་པའི་སྐུ་དྲག་སོགས་འགྲུལ་གཏུག་མང་བ་ལ་
མཇལ་ཁ་ངོ་ལེན་དང་། རྗེ་ཉིད་ཀྱི་སྐུ་ཞང་བྱ་རིགས་མདའ་དཔོན་ཀྱང་བྱོན་བྱུང་
བར་ཞལ་རྒྱས་མཛད་ནས་ཕེབས་སོང་། མི་རིང་བར་སྐུ་ཞང་འདས་སོང་བའི་གཏམ་
ངན་འབྱོར་སྐབས་མ་ཡུམ་གྱིས་ཐུགས་ཁྲལ་ཆེན་པོ་མཛད་ཀྱང་། རྗེ་འདིས་ཡར་
མར་བསྔོ་ཞུ་དགེ་རྩ་བཀྲམ་པ་ལས་ཉམས་སྣང་མི་འདུག འདི་སྐབས་བྱམས་མགོན་
རིན་པོ་ཆེས་ཀར་དགོན་ཕལ་ཆེར་དང་དཔལ་སྤུངས་གྲྭ་ཚང་ལ་སེར་ཞིབ་ཆེན་མོ་
མཛད། གཞུང་ས་ཆེན་མོས་ཞིབ་དཔྱོད་སྐབས། བླ་དཔོན་མང་པོས་བར་སྐབས་
རང་འདོད་ཀྱིས་བླངས་པའི་ས་ཁང་ཞིང་ས་མང་པོ་ཕྱིར་བཞེས་ཀྱང་ཡང་ཁྲོད་བླ་བྲང་
འདིར་སོར་འཇོག་ཁོ་ན་བྱུང་སོང་། སྐྱབས་མགོན་སི་ཏུ་རིན་པོ་ཆེ་སྔོན་ཆབ་མདོར་
བཀའ་བློན་བླ་མ་སར་སྡེ་དགེ་གཞུང་གི་ཇུས་འདོན་ལ་འབྱོན་དགོས་བྱུང་བ་དང་།
རྗེས་སུ་དགོན་ཆེན་དུ་རྒྱུན་རིང་བཞུགས་དགོས་སོང་བ་བཅས་བསྙུན་གཞི་བབས་
ལྕི་བ་ཞིག་གིས་འདི་སྐོར་སྒྲུབ་ཁང་ཆེན་མོར་སྐུ་མཚམས་བཅད་རྒྱར་བཞུགས་སྐབས་
ཡིན་པས། སླར་བསྙུན་ཚབས་ཆེ་ནས་ཐམས་ཅད་བག་སྐྲག་ཆེ་སྐབས། རྗེ་འདིས་
ཞབས་བརྟན་ཆེད་དམིགས་ཀྱིས་སྒྲོལ་དཀར་སྐུ་མཚམས་ཡུན་རིང་བཞུགས། དགེ་
རྒན་གྱིས་སྤྲུལ་སྐུའི་གསུང་ལ་བརྟགས་ན་སྐྱབས་མགོན་རིན་པོ་ཆེ་ད་རེས་མི་སྐྱོན་
པ་འདྲ་ཟེར། ཅི་གསུངས་ཡོད་མ་ངེས། ས་ལུག་ལོའི་ཙཱ་འདྲའི་གནས་འདུས་སྐབས་
བྱམས་མགོན་རིན་པོ་ཆེ་དང་རྗེ་འདི་ལྷན་རྒྱས་པས་དགེ་བསྐུལ་གྱི་སྒོ་བྱང་དང་སྐོར་
ལམ་གཏོད་པས་མཚོན་དེ་སྐོར་མཛད་སྒོ་རིགས་བསྐྱངས་བསྟུན། དེ་ལོ་གནས་སྐོར་
བ་མཆོག་དམན་སྐྱ་སེར་ཤིན་ཏུ་མང་པོ་འདུས་ཀྱང་འཐབ་རྩོད་གཡང་སར་ལྷུང་བ་



ཀུན་ཁྱབ་སྙན་པའི་བ་དན།
43
སོགས་མེད་པ་བྱུང་། རྗེ་འདིར་ཞལ་མཇལ་མང་བར་ཆོས་འབྲེལ་བཀའ་བསྒོ་
སོགས་འདོད་སྐོང་མཛད། ་
དེ་ཙམ་མ་གཏོགས་ལོ་སྔ་རྗེས་འདི་དག་ལ་སྐུ་ཡོན་སློབ་སྦྱོང་ཁོ་ནར་བརྩོན།།
༧རྗེ་མར་པ་དང་མི་ལའི་རྣམ་མགུར་ཉིན་ཁ་ཤས་གསུངས། དེ་ཚེ་ཕལ་ཆེར་མོས་
གུས་ཀྱིས་སྤྱན་ཆབ་བཏང་ནས་གསུང་འགག་པ་མང་དུ་ཡོད་འདུག་པས་དགེ་རྒན་
བླ་མ་དགའ་ཚོར་གྱིས་གཞན་ལ་བཤད་འདུག འདི་སྐབས་ཤིག་གྲྭ་འཁོར་ཞིག་ལ་
ཐུགས་ཁྲོ་ཚུལ་གྱིས་གསོལ་དཀར་བཅུད་ལྡན་ནན་གྱིས་ཡང་ཡང་བརྡེགས་ཀྱང་།
དཀར་ཡོལ་གས་ཆག་ཕྲ་མོའང་མེད་ཁར་གསོལ་ཇའང་ཕྲན་བུ་ལས་ཕོ་མི་འདུག་
ཟེར། རྗེ་ཉིད་ཀྱི་ཞལ་ནས། མཚུར་ཕུ་ནས་རྒྱལ་བའི་དབང་པོས་དགོངས་འདུས་
སྒྲུབ་དབང་གི་སྐབས་ཤིག་ངེད་ལ་ཐུགས་གཏད་མཛད་ཡོད་འདུག་པས་རྨི་ལམ་དུ་
རྒྱལ་དབང་རིན་པོ་ཆེ་བཞུགས་ཁྲིར་བཞུགས་ནས་དབང་བསྐུར་ཞིག་གནང་སྟེ།
གསང་མཚན་པདྨ་གར་དབང་ཐེག་མཆོག་རྩལ་ཡིན་གསུངས་པ་དང་། བདུད་
བཙན་ཀླུ་གསུམ་ཡིན་རྒྱུའི་འཇིགས་སུ་རུང་བ་འགས་རང་སྔགས་ཕུལ་བ་བཅས་རྨི་
ལམ་གསལ་པོ་བྱུང་བས། ཕྱིས་རྒྱལ་དབང་རྡོ་རྗེ་འཆང་གིས་བཀའ་གླེགས་ཕེབས་
པར་དགོངས་འདུས་དབང་ཆེན་གྱི་དབང་རྫས་རྣམས་དང་གསང་མཚན་གནང་ནས་
ཁྱེད་ལ་དབང་བསྐུར་བའི་འདུན་པ་བྱས་ཡོད་གསུངས་པའི་དབང་གནང་བའི་ལོ་ཟླ་
ཚེས་ཁོངས་དང་རྨི་ལམ་རྨིས་དུས་འགྲིགས་འདུག་པ་སོགས་ཉམས་མཚར་རྨི་ལྟས་
འགའ་རེ་འོང་བ་ཡོད་ཀྱང་། ཕྱིས་འདིར་དམ་སེལ་དང་དཀོར་ནག་གིས་བསྒྲིབས་
པས་ཅི་ཡང་མི་འདུག་ཅེས་གསུངས། བྱམས་མགོན་རིན་པོ་ཆེས་བཀའ་བརྒྱུད་
སྔགས་མཛོད་མཉན་པ་སྤྲུལ་པའི་སྐུ་སོགས་ལ་དབང་ལུང་གནང་བའང་གསན།
འདི་སྐབས་རྗེ་རང་གི་ཞལ་ནས་རྒྱལ་བའི་དབང་པོས་ལོ་གསུམ་མཚམས་ནས་ཡར་



44 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཤོག་གསུངས་པ་སྙིང་ལ་བཅངས་ཀྱང་། རང་ཉིད་ན་ཚོད་ཕྲ་བ་དང་། འདི་སྐོར་
སུས་ཀྱང་བཀའ་རིས་སུ་བོར་བས་དེ་དོན་མ་བྱུང་ཞིང་། སྐྱབས་རྗེ་བྱམས་མགོན་
རིན་པོ་ཆེས་རྣམ་པ་ཀུན་ཏུ་ཐུགས་ལ་བཏགས་པར་ཡོད་ཀྱང་། ཡུལ་དུས་རྟེན་འབྱུང་
གིས་ཐུགས་འགལ་དགོངས་ཕྱོགས་རིམ་བྱུང་ཐོག ངེད་རང་ལོ་ན་མ་ལོན་པ་དང་རྣ་
བ་སྲབ་པས་ཡིད་ཆད་དུ་གྱུར་ནས་བླ་སློབ་བར་དམ་སེལ་ཕྲན་ཚེགས་བྱུང་ཤོར་ཞིང་།
ཕྱིས་སུ་བྱམས་མགོན་མཆོག་ནས་ཀྱང་དེ་དོན་སྐོར་བདེན་པ་མཐའ་གསལ་ལྟ་བུའི་
ཐུགས་དགོངས་རིམ་དྭངས་ཐོག རང་ནས་ཀྱང་བྱང་དག་གི་ཐབས་ལ་ངོ་དགའ་ཕྱེ་
གཏོར་ཙམ་མིན་པར་སྙིང་ནས་འབད་ཁུལ་དང་དབུགས་དབྱུང་ཡང་ཐོབ་ཅིང་། རྗེ་
པདྨ་ཉིན་བྱེད་དབང་པོའི་བཀའ་འབུམ་གྱི་བཀླགས་ལུང་ཡང་མནོས་སོ་ཞེས་
གསུངས། དེ་ལྟ་བུ་ནི་སྙིགས་དུས་ཀྱི་བླ་སློབ་གཞན་འགྲེ་མེད་པ་དམ་པའི་རང་
གཤིས་རྗེན་པ་དང་། རང་གཞན་རྣམས་ལ་དམ་ཚིག་འོདའ་དཀའ་བ་ཤིན་ཏུ་ཞིབ་
མོར་བསྲུང་དགོས་པའི་བརྡ་ཚིག་གོ །
ཀར་རབས་ལྷ་ཁང་རྟེན་བརྟེན་པ་བཞེངས་པའི་ཚུལ།
ལྕགས་སྤྲེལ་ལོར་གནས་གཞི་དགེ་རྒན་འདས་སོང་བས་ཕྱག་མཛོད་སོགས་ཀྱིས་
དགེ་རྩ་སྐྱོན་མེད་བྱས་སོང་། འདི་ཡི་སྔ་གོང་ཙམ་དུ་མ་ཡུམ་དབུས་སུ་ཡར་ཐེག
ཟླ་༥ བའི་ནང་སྡེ་དགེའི་ལྕང་ར་བུམ་སྒྲུབ་གྱི་དབུར་གདན་དྲངས་པ་ལྟར་ཕེབས་
ནས་དེ་གའི་བཞེད་སྐོང་རིགས་གྲུབ་ནས་སླར་ཕེབས། རྒྱལ་དབང་རིན་པོ་ཆེའི་ཕྱག་
བྲིས་ཆེད་ཕེབས་ནང་བོད་དུ་ཡར་འབྱོན་འོང་དགོས་ཚུལ་འབྱོར་བ་ལྟར་རིང་མིན་སྐུ་
བཅར་ཞུ་རྒྱུའི་ཐུགས་འདུན་དང་ཞབས་བརྟན་རྒྱ་ཆེར་བསྒྲུབས། རྗེ་གོང་མའི་



ཕྱི་ལོ་༡༩༥༠ ནས་༦༠ ནང་དུས་འགྱུར་དབང་གིས་ཉམས་ཆག་ཤོར་བའི་དཔལ་སྤུངས་
ཡང་ཁྲོད་སྒྲུབ་ཁང་ཙཱ་འདྲ་རིན་ཆེན་བྲག་སླར་ཡང་ཉམས་གསོ་འགོ་ཚུགས་པའི་རྣམ་པ་
ཅན་གྱི་འདྲ་པར་༡༩༩༥ ལོར་བསྒྲོན་པ།



ཀུན་ཁྱབ་སྙན་པའི་བ་དན། 45
གཟིམ་སྤྱིལ་དུ་ཕྱག་ཆེན་སྔོན་འགྲོ་འབུམ་བཞི། ཐུགས་སྒྲུབ་བར་ཆད་ཀུན་སེལ་
བསྙེན་སྒྲུབ། པཀྴི་བླ་སྒྲུབ། བེར་ཅན་བསྙེན་སྒྲུབ་ལས་སྦྱོར་བཅས་གྲུབ་པར་མཛད།
སྒྲུབ་སྡེ་རྣམས་ལ་པཀྴི་བླ་སྒྲུབ་དབང་སོགས་དབང་ལུང་ཅི་རིགས་མཛད། ལོ་སྔ་
རྗེས་འདི་རྣམས་སུ་དབང་ལུང་ཚུར་གསན་རིགས་རྗེ་ཉིད་ཀྱི་ཕྱག་ཐོ་ལས། འཇམ་
དབྱངས་མཁྱེན་བརྩེ་དབང་པོའི་སྒྱུ་འཕྲུལ་ཀརྨ་གཞན་ཕན་རྡོ་རྗེ་བློ་གྲོས་མི་ཟད་
བྱམས་པའི་གོ་ཆའི་མདུན་ནས་སྔ་རྗེས་ཇོ་ནང་རིན་འབྱུང་སོགས་དབང་བཀའ་ཅི་
རིགས་ཞུས་ཤིང་། ཁྱད་པར་ནཱ་རོ་ཆོས་དྲུག་ཡབ་རྗེ་བཀའ་དྲིན་ཅན་གྱི་གསུང་རྒྱུན་
སླར་ཡང་ཞིབ་ཁྲིད་ཞུས་ཏེ་གཏུམ་མོ་སོགས་ལ་འབྲེལ་འཇོག་བྱས། ཟུར་མང་དྲུང་
སྤྲུལ་བཅུ་པ་ཀརྨ་ཆོས་ཀྱི་ཉིན་བྱེད་མདུན་ནས་གདམས་ངག་རིན་པོ་ཆེའི་དབང་ལུང་
ཁྲིད་བཅས། སྐྱབས་གཅིག་བཀའ་དྲིན་མཚུངས་མེད་ཟེ་ཆེན་རྒྱལ་ཚབ་རིན་པོ་ཆེའི་
མདུན་ནས་རྗེ་གོང་མའི་ཟབ་གཏེར་རྩ་གསུམ་དགོངས་འདུས་ཀྱིས་ཐོག་དྲངས།
དབང་ལུང་རྒྱུད་ཀྱི་བཤད་པ་བཅས་ཤིན་ཏུ་ཟབ་རྒྱས་དང་། ལྷག་པར་རྫོགས་ཆེན་
བླ་མ་ཡང་ཏིག་གི་དབང་བཞི་ཁྲིད། ལྕེ་བཙུན་སྙིང་ཐིག་གི་དབང་ཁྲིད་བཅས་ཞིབ་
རྒྱས་དང་། སེམས་དོན་གྱི་ངོ་སྤྲོད་ནན་ཆགས་སུ་ཞུས་པ་བཀའ་དྲིན་ཐོབ་ཅིང་
དགྱེས་བཞིན་རྗེས་སུ་བཟུང་། ཟེ་ཆེན་གོང་སྤྲུལ་རིན་པོ་ཆེ་མཁས་བཙུན་བཟང་པོའི་
དཔལ་གྱིས་བརྒྱན་པར་བཞུགས་པ་ལས་སྨིན་གླིང་འཆི་མེད་ཡང་སྙིང་ཆོས་འབྲེལ་
དུ་ཞུས་ཞེས་གསུངས་པ་ལྟར་ལ་ཞིབ་པར་གསན་ཡིག་ལྟར་རོ། །
ཆུ་ཕག་ཟླ་་༌ཚེས་་་་ལ་མཚུར་ཕུ་ནས་ཡབ་རྗེ་རྒྱལ་བའི་དབང་པོ་དགོངས་པ་ཞི་
དབྱིངས་སུ་གཞོལ་བའི་གཏམ་ངན་འབྱོར་བས། རྗེ་ཉིད་ཀྱི་ཕྱག་ཁར་གང་བཞུགས་
ཀྱི་སྐུ་ཆས་ན་བཟའི་རིགས་སྤང་དག་དང་པོ་མཛད་ནས་བོད་ཁམས་རིས་མེད་
དགོན་སྡེ་ཀུན་ལ་མཆོད་འབུལ་རྟེན་དང་། འདི་གའི་ཡས་ཕྱིན་དགོངས་རྫོགས་ཤིན་



46 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཏུ་རྒྱ་ཆེ་དཔངས་མཐོ་དང་། རྗེ་ཉིད་ཀྱིས་ཀྱང་དཔོན་སློབ་མང་ཙམ་གྱིས་རྒྱུད་སྡེ་
རྣམས་ཀྱི་དཀྱིལ་འཁོར་དང་འབྲེལ་བའི་བླ་མ་མཆོད་པ་རྒྱུན་རིང་མཛད། རྗེ་རང་གི་
གསུང་ལས། བཀའ་དྲིན་སུམ་ལྡན་ཡབ་རྗེ་རྡོ་རྗེ་འཆང་དེ་ཉིད་ཀྱི་དགོངས་པ་
རྫོགས་ཐབས་སུ་རང་འཁོས་གང་ཡོད་ཀྱིས་དངོས་པོ་གཏོང་སྒོ་རིགས་སེར་སྣ་དང་
རློམ་སེམས་ཀྱི་དྲི་མས་མ་གོས་པར་བྱས་ཡོད་ཅེས་གསུངས། དཔལ་སྤུངས་མཁྱེན་
སྤྲུལ་རིན་པོ་ཆེས་བཀའ་བརྒྱད་སྨན་སྒྲུབ་བཙུགས་པའི་རྡོར་སློབ་མཛད། ནང་
དབང་ཁྲོམ་དབང་བཅས་གྲུབ་ནས། དབོན་སྟོད་ཨ་བྲན་ཚང་བུ་འཆི་བའི་གདན་
འདྲེན་ནན་ཞུས་ཀྱིས་ཕེབས། ཚུར་བྱོན་འཕྲལ་རྫོང་དགོན་སྤྲུལ་སྐུ་རིན་པོ་ཆེའི་མ་
ཡུམ་འདས་པར་ཕེབས་བསྐུལ་ཞུས་པ་ལྟར་གསུང་ཆོག་དང༌། བླ་མ་ནོར་ལྷའི་
གཡང་སྒྲུབ་རྟེན་གསར་འཛུགས་བཅས་མཛད་ནས་ཡང་ཁྲོད་དུ་འབྱོར་འཕྲལ་སྐུ་
མཚམས་བཅད་རྒྱ་དམ་པོར་བཞུགས། འདི་སྐབས་བླ་མ་རལ་པ་ཅན་ཞིག་གིས་རྗེ་
གོང་མའི་ཞལ་སློབ་ཡིན་ཟེར་དོ་གལ་ཨུ་ཚུགས་ཀྱིས་ཞལ་མཇལ་ཞུས་སོང་བས་
གཟིམ་ཆུང་རབ་གསལ་ནས་ཆོས་འབྲེལ་ཞིག་གནང་སོང་། འདན་བྲེ་མཁོའི་མ་
རྒན་འཆི་སར་གདན་འདྲེན་མི་འབྱོན་ཀ་མེད་ཀྱིས་ཞུ་ནན་ཆེ་སྟབས་ཕེབས་དགོས་
བྱུང་སོང་བ་དེ་གའི་དགེ་སྒྲུབ་ཆོ་ག་གྲུབ་ནས། དྲན་ཐང་དང་ཚེ་བྷོ་དགོན་དུ་ཕེབས།
འབྲུ་བླ་མ་འཇམ་དབྱངས་གྲགས་པ་ཞེས་རྗེ་འཇམ་མགོན་རྣམ་གཉིས་ཀྱི་ཐུགས་
སྲས་མཁས་གྲུབ་གཉིས་ལྡན་དེ་ཉིད་ཀྱི་མདུན་དུ་ཆེད་ཕེབས་མཛད། བླ་མ་ཉིད་
དགྱེས་ཚོར་ཆེན་པོས་ཚེ་དབང་ཞིག་གསན་བཞེད་ཕུལ། ཚུར་ལ་ཆོས་འབྲེལ་དུ་
འབྲུག་པའི་ཕྱག་ཆེན་དང་། ལམ་རིམ་ཡེ་ཤེས་སྙིང་པོ་ཞུ་བར་མཛད། སླར་ཕེབས་
ལམ་རྣམ་རྒྱལ་གླིང་རབ་བཀྲམ་དུ་བླ་མ་དམ་པ་དམ་ཆོས་འོད་ཟེར་མདུན་ཆེད་དུ་
བྱོན་ནས། ཕྱག་ཆེན། ཆོས་དྲུག མགོན་པོའི་རྫོགས་རིམ་ཞིབ་ཁྲིད་བཅས་དང་། ཇོ་



ཀུན་ཁྱབ་སྙན་པའི་བ་དན། 47
ནང་གསར་འགྱུར་སྒྲོལ་མ་རྣལ་འབྱོར་མའི་དབང་། རིགས་གཏད་རྗེས་གནང་
སོགས་ཚང་བར་གསན། སླར་དཔལ་སྤུངས་སུ་ཕེབས། ཤིང་གླང་ས་ག་ཟླ་བའི་ནང་
བུམ་སྒྲུབ་རྡོར་སློབ་མཛད། དབང་སོགས་མཐའ་རྒྱས་ལེགས་པར་གྲུབ། སྡེ་དགེའི་
ས་སྤྱོད་མདུན་ནས་ལྕང་ར་བུམ་སྒྲུབ་དབུར་བཞུགས་གདན་འདྲེན་སླེབས་པས་དེར་
བྱོན། རྒྱལ་བློན་མི་དམངས་བཅས་པའི་བཞེད་སྐོང་མཛད། སླར་ཕེབས་གྲུབ་
འཕྲལ་ལྷ་ཐོག་ཆོས་རྒྱལ་གྱིས་གདན་འདྲེན་སླེབས། འདི་སྔོན་ནས་ཡབ་རྗེ་རྒྱལ་
བའི་དབང་པོའི་དགོངས་རྫོགས་སུ་ཀར་རབས་ལྷ་ཁང་བཞེང་བཞེད་ལ། དེ་སྐབས་
ཞོར་སྟབས་མཐུན་རྐྱེན་ཆེད་ཕྱི་འབྲོག་ཁུལ་དུ་ཕེབས།
ལམ་འཁོད་དགོན་སྡེ་རྣམས་ལས་འབུལ་བསྙེན་རྒྱ་ཆེར་འབྱོར་བཞིན་སོ་སོའི་རེ་
སྐོང་ཞིབ་པར་གནང་མུར་ལྷ་ཐོག་དཀར་ལེགས་སུ་རྟ་ཐབས་རོལ་བསུ་བཅས་
ཕེབས། དེ་གའི་ཐུགས་བཞེད་ཀྱི་དབང་ལུང་ཞབས་རིམ་ལེགས་པར་གྲུབ་ནས།
ཟུར་མང་བདུད་རྩི་དིལ་དུ་རྟ་ཐབས་རོལ་བསུ་བཅས་ཕེབས། དགོན་པར་རབ་
གནས་དང་འདུས་སྡེར་དབང་སོགས་མཛད། བླ་མ་དྲུང་རིན་པོ་ཆེའི་མདུན་ནས་
སྔར་རྒྱལ་བའི་དབང་པོའི་མདུན་ནས་མ་ཐོབ་པའི་རྗེ་འཇམ་མགོན་གོང་མའི་ཟབ་
གཏེར་ཡང་དག་གི་དབང་ལུང་ཁྲིད་བཅས་གསན། ལམ་འཁོད་དགོན་སྡེ་ཚང་མས་
འབུལ་བསྙེན་འདོད་སྐོང་རིམ་སེལ་གྱིས། ཟུར་མང་རྣམ་རྒྱལ་རྩེར་རྟ་ཐབས་རོལ་
བསུ་བཅས་ཕེབས། བླ་སྤྲུལ་གྲྭ་ཚང་རྣམས་ཀྱི་བཞེད་སྐོང་དང་། གར་དབང་སྤྲུལ་
པའི་སྐུས༧རྒྱལ་དབང་བཅོ་ལྔ་པའི་བཀའ་འབུམ་པུསྟི་བཅུ་སྐོར་སྤར་དུ་བཞེང་
བཞིན་པར་ཞལ་འདེབས་སུ་སྨར་ཟོང་རྒྱ་རྡེལ་བཅུ་ནོན་ངེས་འབུལ་བར་མཛད། དེ་
ནས་རིམ་པར་གདན་ས་ཆེན་པོ་ཀརྨ་དགོན་དུ་རྟ་ཐབས་རོལ་བསུ་བཅས་ཕེབས།
ཀར་བསྟན་སྤྱི་རིམ་དུ་རིང་ཙམ་སྐུ་མཚམས་བཅད་རྒྱ་དང༌། མགོན་བསྙེན་ལས་



48 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
སྦྱོར། མཐའ་སྡུད་དྲག་བསྲེག་རྒྱས་པ་དང་མགོན་ནག་དམར། སྤྱན་གཟིགས་དཀོར་
ཆ། དགོན་པའི་ཉམས་གསོའི་ཐེབས་དངོས་པོ་རྐང་འགྲོ་སོགས་བརྒྱ་སྐོར་གནང་
ནས་བཏེག ལམ་འཁོད་རྣམས་ལ་ཕྲིན་ལས་གང་འོས་སྐྱོང་བཞིན་ཀརྨ་ལྷ་སྟེང་དུ་
ཕེབས། སྒྲུབ་ཁང་གསར་འཛུགས་གེགས་ཆག་ཆེ་བར་མགོན་པོའི་དྲག་སྲེག་སོགས་
སྣ་སེལ་རིམ་གྲོ་དང༌། སྒྲུབ་པ་པོ་རྣམས་ལ་ཤངས་ལུགས་སོགས་ཉེར་མཁོའི་དབང་
ལུང་རིགས་མཛད། དེ་ཕྱིན་སྒྲུབ་ཁང་དེ་ད་ལྟའི་བར་རྐྱེན་ཆག་མེད་པའི་གང་ལེགས་
བྱུང་སྣང་། དེ་ནས་རིམ་པར་ནང་ཆེན་ཇ་དགོན་དུ་ཕེབས། བྱོན་ལམ་རླུང་ལྷགས་ཆེ་
བས་སྐུ་ངལ་ཆེ་ཙམ་གྱིས་དགོན་དུ་འབྱོར། དེར་སོ་སོའི་འདོད་སྐོང་རིགས་དང༌། སྡེ་
དགོན་སྤྱི་ནས་མཆོག་གླིང་ཡང་གསང་ཐུགས་ཀྱི་ཕུར་གཅིག་གི་སྒྲུབ་ཆེན་འཛུགས་
དགོས་ཞུས་པ་ལྟར། རྩ་འཆམ་བཅས་སྤྲོས་པ་གང་རྒྱས། ཟུར་གཏེར་བདེ་ཆེན་ཟིལ་
གནོན་ནམ་མཁའི་རྡོ་རྗེའི་གཏེར་བྱོན་ཕུར་པ་ཡང་བཅུད་འདྲིལ་གྱི་ལས་བྱང་ཡང་
ལྷན་ཅིག་བཏང་། སྒྲུབ་པ་གེགས་མེད་དུ་གྲུབ། འདི་སྐབས་དཀྱིལ་འཁོར་གྱི་ཤར་
ནུབ་ལྷོ་གསུམ་གྱི་རྒྱ་མཆོད་ཡན་གཏོར་མ་ཐམས་ཅད་ལས་བདུད་རྩི་རོ་མངར་ཞིང་
ཁ་དོག་སེར་སྨུག་འཛད་མེད་དུ་བབས། ཁ་བ་མེ་ཏོག་དང་རིགས་ལྔའི་ཕྱག་མཚན་
གྱི་དབྱིབས་ཅན་བབས་པས་ཚང་མ་ཡ་མཚན་དགའ་སྤྲོའི་གནས་སུ་གྱུར། དེ་ནས་
ནང་ཆེན་ཆབ་ཤོད་ནང་སྐོར་སོ་སོར་འདོད་སྐོང་གནང་མུར་ནང་ཆེན་ཆོས་རྒྱལ་ཆེན་
པོའི་གདན་ཞུ་འབྱོར། དགུན་དུ་གྱུར་པ་དང་། ཐུགས་བྲེལ་གྱིས་མི་ཕེབས་རྒྱུ་ཆ་
འཇོག་མཛད་ནས་དགོངས་འཁྲོལ་ཞུ་ཞེས་ཕབ་སོང་ཡང་། ཡང་བསྐྱར་ནན་ཏན་
ཆེན་པོས་མ་ཕེབས་ཀ་མེད་ཀྱིས་རྟ་ཐབས་རོལ་བསུ་བཅས་ནང་ཆེན་རྒྱལ་ཁབ་ཏུ་
ཕེབས། བཞེད་སྐོང་རིགས་གྲུབ་ནས་ཟླ་ཆུ་བརྒལ། ཉེ་བར་ཆགས་མེད་མཆོག་སྤྲུལ་
ཡབ་ཚང་དུ་བཞུགས་པའི་གདན་འདྲེན་འབྱོར། དེར་ཕེབས་ནས་མཆོག་སྤྲུལ་ལ་



ཀུན་ཁྱབ་སྙན་པའི་བ་དན། 49
དབང་བཀའ་སོགས་བཞེད་སྐོང་མཛད། ཟུར་མང་རྣམ་རྒྱལ་རྩེར་སླར་འཁོར་ནས་
གཏེར་ཆེན་ཟིལ་གནོན་ནམ་མཁའི་རྡོ་རྗེའི་ཆོས་སྐོར་སྔར་ཡབ་རྗེའི་མདུན་ནས་མ་
ཐོབ་པའི་རིགས་གཏེར་སྲས་འོད་གསལ་རྡོ་རྗེ་ལས་གསན། རིམ་པར་སྒ་སྟོད་བན་
ཆེན་དང༌། ཁྲ་འགུ་དགོན་བཅས་སུ་ཕེབས། དབང་ཆོས་སོགས་བཞེད་སྐོང་དང༌།།
རྒྱལ་ཟླའི་མགོན་པོའི་དུས་མཆོད་འཚོགས་ལའང་ཕེབས། གར་འཆམ་བཅས་གྲུབ།
མེ་སྟག་གནམ་ལོ་གསར་ཚེས་དགའ་སྟོན་དང༌། འབུམ་འགྱུར་ནང་རྒྱ་ནག་མ་ཎི་རྒྱ་
མཁར་ལ་ཞབས་བསྐོར་མཛད། འདམ་དཀར་དགོན་དུ་བླ་གྲྭའི་བཞེད་སྐོང་གྲུབ།
སླར་ཁྲ་བན་བརྒྱུད་ཁྲ་བོ་ལ་བརྒལ་ནས་ཞང་འགུ་དགོན་དུ་དབང་ལུང་ཅི་རིགས་
མཛད། དྲན་ཐང་དགོན་དུ་ཕེབས་སྐབས་བྲེ་མཁོའི་བསུ་མ་འབྱོར། དེར་བྱོན་ནས་
གཡང་སྐྱབས་སོགས་རིམ་གྲོ་འདོད་སྐོང་མཛད། ཨ་ཐུབ་ཡབ་གཞིས་སུ་༧རྒྱལ་
དབང་བཅུ་དྲུག་པ་དགུང་ལོ་གསུམ་བཞེས་པ་བཞུགས་པར་མཇལ་རེ་ཆེ་ཡང་དེ་
སྐབས་མཇལ་མ་ཐུབ་གསུངས། ཞབས་བརྟན་རིགས་གྲུབ་ནས་རྣམ་རྒྱལ་གླིང་བླ་མ་
དམ་ཆོས་མདུན་ཕེབས། དགྱེས་བཞིན་དབང་ཆོས་གསན་རེས་མཛད། དེ་ལྟར་ལྷོ་
ཁུལ་ནས་འདི་བར་གྱི་བླ་སྤྲུལ་དགོན་སྡེ་ཚང་མར་དབང་ལུང་ཁྲིད་གསུམ། གསོན་
གཤིན་ཆོ་ག སོ་སོའི་ངོར་བསང་གསུར། གསོལ་འདེབས། སྨོན་ལམ་སོགས་
གསུང་རྩོམ་མང་དུ་གནང་ནས་གདན་ས་དཔལ་སྤུངས་ཡང་ཁྲོད་དུ་ཕེབས། སྒ་སྟོད་
ནས་དངུལ་ཡོད་རིགས་ཀྱིས་གསེར་དང་ཟངས་བསྒྲུབས་ཟིན་པས་ཀར་རབས་ལྷ་
ཁང་རྟེན་བརྟེན་པར་བཅས་པ་བཞེང་རྒྱུའི་གྲབས་ཡུལ་མཛད།
མེ་སྟག་ཟླ་༢ པའི་མཇུག་ལྷ་མགར་མི་གསུམ་འབྱོར། སྣ་སེལ་རིམ་གྲོ་རིགས་
རྗེ་རང་ཉིད་དང་གཏེར་སྲས་འོད་གསལ་རྡོ་རྗེ་གཉིས་ཀྱིས་ཚད་ལྡན་གྲུབ། རྗེ་ཉིད་
ཀྱི་ཞལ་ནས་ཡང་ཁྲོད་ཉེ་སྐོར་གྱི་བཀག་ཤིང་འདི་རྣམས་རྗེ་འཇམ་མགོན་བླ་མས་



50 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དབུས་སྐྱེས་ཆེན་ཚང་མས་ཆོས་སྲུང་ལ་གཉེར་གཏད་གནང་བ་ཡིན་ངེས་ཀྱང་གཙུག་
ལག་ཁང་གི་ཆེད་དུ་ཆོས་སྲུང་ཡུལ་གཞིས་གནས་ཀྱི་བདག་པོར་གནང་བ་ཞུས་པའི་
ཆོ་ག་སོགས་སྔོན་ནས་ཟིན་པས་སྒྲུབ་གནས་ཡིན་རྒྱུའི་སྤྲོས་པ་མ་བྱས་སོ་ཞེས་
གསུངས། ཟླ་༣ ཚེས་ ༢༥ གཟའ་སྐར་འཕྲོད་སྦྱོར་དགེ་ཞིང་ཤིས་པའི་ཉིན་རྨང་
བཏིངས། ཚེས་༢༨ ནས་གྱང་གཏོང་བའི་ཨར་པོ་གསར་བསྐྲུན་བགྱིད་སྐབས་ཤིང་
མཁན་ཉི་ཤུ། མི་དམངས་བརྒྱ་ཕྲག་ཡར་བརྒལ་ལ་ཡང་ཁྲོད་འདི་གའི་འཁོར་དུད་
ཁ་ཤས་ཡོད་པའི་ནང་ནས་དུད་ཆེན་རྣམས་ཟླ་བ་རེ། ཆུང་རྣམས་ཞག་བཅོ་ལྔ་རེར་
ཨར་པོ་རྒྱག་པ་ལས་གཞན་ཚང་མ་གླ་ཆས་ཡི་རངས་ངེས་གནང་བ་ལས་ཁྲལ་དེད་
མེད་པར་མཛད། ལྷ་སྐུའི་རྒྱུ་དང་བཟོ་བོ་བྱིན་རླབས་རྣམས་གཞུང་བཞིན་ཚད་ལྡན་
མཛད་ནས་ཟླ་༦ པའི་ཚེས་༦ ལ་དབུ་བཙུགས། གཙོ་བོ་༧རྒྱལ་དབང་བཅོ་ལྔ་པ་
ཆེན་པོའི་སྐུ་ཐོག་ཚད་གསེར་ཟངས་ཁྲི་རྒྱན་རྒྱབ་ཡོལ་རྒྱན་དྲུག་བཅས་དང་གསེར་
དངུལ་སྤེལ་མའི་འཁོར་ཀར་རབས་བཅུ་བཞི་སྐུ་ཚད་མཐོ་བརྒྱད་རེ་བཅས་ཚང་མ་
ཟངས་དང་གསེར་ཤས་མཐུག་ཅིང་གསེར་མདངས་ལེགས་པ་བཅས། ལྷ་མགར་
དབུ་གུ་རུ་དབང་རྒྱལ་སོགས་བདུན་བརྒྱད་ཙམ་གྱིས་ཟླ་བ་ཁ་ཤས་རིང་བརྡུངས།
དགུན་དུ་སོང་སྟབས་ལྷ་མགར་རིགས་ལ་གླ་སྟོན་གྱིས་ཚིམ་པར་མཛད་ནས་རང་
གནས་སུ་སློག ཤིང་བཟོ་མུ་མཐུད་བགྱིད། མ་ཡུམ་ཡང་བོད་ནས་འདི་གར་
འབྱོར། རྗེ་རང་གི་ཞལ་ནས། སྤྱིར་མ་ཐམས་ཅད་དྲིན་ཆེ་བ་གཞིར་བཞག ཆུང་ནས་
གཞན་ལས་བརྩེ་བ་དང་། དངོས་པོའི་རྒྱུ་ནོར་ཕོངས་མེད་དུ་བྱིན་པ་དང་། ཆོས་དང་
མཐུན་པའི་ལམ་ལ་དཀྲི་ཞིང་། ཐ་ན་ཡིག་བྲིས་ཀྱི་གཟུགས་དང་དག་ཆ་ཚུན་
བསླབས་པ་སོགས་དྲིན་ཤིན་ཏུ་ཆེ་བ་ལགས་ཞེས་གསུངས།
མེ་ཡོས་གནམ་ལོ་གསར་ཚེས་དགའ་སྟོན་ལ་རོལ་བ་དང༌། སྔོན་གྱི་ཤིང་ལས་



ཀུན་ཁྱབ་སྙན་པའི་བ་དན། 51
སོགས་མུ་མཐུད་བགྱིད་ཅིང་ཟླ་༥ པའི་ཚེས་་་་་༌་སྐོར་ནས་སླར་ཡང་ཕྱི་འབྲོག་ཁུལ་
སོགས་སུ་ཕེབས། མ་ཡུམ་ལགས་ཀྱང་དབུས་བསྐྱོད་དང་འགྲོགས་ནས་ལྷན་ཅིག་
པདྨ་སྐྱ་ཀ་སུམ་མདོ་བར་ཕེབས། མ་ཡུམ་དཔོན་གཡོག་དབུས་ལམ་དུ་ཞུགས། སོ་
སོར་ཁམས་བདེ་ཞུ་བཞིན་རྗེ་འདི་སྟོན་འཁོར་ཟུར་མང་བརྒྱུད་ལམ་འཁོད་ཚང་མར་
འདོད་སྐོང་རིམ་སེལ་གྱིས་སྒོས་སྣ་བར་དང་། དེ་ནས་ལྕི་སྟོད་དགོན་ཁག རི་བ་ཁག་
ཚང་སར་གནམ་དགོན་དང་། མགོན་པོ་དགོན། བྱང་རྟ་ན། ཁྱུང་པོ་གྲུ་ཡ་བར་དང་།
གེ་ལྕགས་དགོན་དུ་ཕེབས། བླ་མ་བསམ་གཏན་རྒྱ་མཚོ་བྱོན་པ་དང་མཇལ་འཕྲད་
ཀྱིས་ཆོས་འབྲེལ་གསན། དེ་དག་རྣམས་སུ་རང་རང་གི་འཁོས་བསྟུན་རྟ་ཐབས་རོལ་
བསུ། བླ་སྡེ་མི་དཔོན་ཁག་སོ་སོར་དབང་བཀའ་སོགས་བཞེད་སྐོང་བཅས་དངོས་
འབུལ་རྒྱ་ཆེར་བྱུང་། རི་བོ་ཆེར་རྟ་ཐབས་རོལ་བསུ་ཤངས་ལེན་དཔེ་བྲལ་མཛད།
ཡང་དགོན་བླ་བྲང་དུ་བཞུགས། འཕགས་མཆོག་སྤྲུལ་པའི་སྐུར་ཚེ་དབང་སོགས་
བཞེད་སྐོང་དང་ནང་རྟེན་མཇལ་ཁ་ཞུ་བར་མཛད། གྲྭ་ཚང་ཁག་ཚང་མའི་ཐུགས་
བཞེད་བསྐངས། དེ་ནས་རིམ་པར་ཚ་བ་སྒང་དུ་ཕེབས། སྒྲོལ་མ་རི་ཡི་དགོན་པ་
སོགས་དགོན་ཁག་ཡོད་རིགས་ཀྱི་འདོད་སྐོང་དང་། མི་སྡེ་དཔོན་ཁག་སོ་སོར་ཕྲིན་
ལས་ཀྱིས་ཁྱབ་པར་མཛད། ལ་གོང་རྔ་མདའ་བརྒྱུད་དོམ་དཔལ་རི་རྩེའི་དགོན་
གནས་སུ་རོལ་བསུ་སོགས་དང་བཅས་ཕེབས། དགོན་པའི་བཞེད་སྐོང་གྲུབ་ནས་
དཔལ་རི་རྩེ་དངོས་ལ་ཕེབས། ཚོགས་བརྒྱ་སྨོན་ལམ་མཛད། ཆགས་མེད་རིན་པོ་
ཆེའི་སྐུ་རབ་རིབ་ཙམ་མཇལ་བ་རྨིས་གསུངས། དེ་ནས་ཐང་ཀར་གཞུང་ནས་བརྒྱུད་
རང་གནས་སུ་ཤར་སྐྱོད་མཛད་རྩིས་ལ། ཀར་ཤོད་ཕྱོགས་ཡོན་བདག་ཅིག་གི་བུ་ཤི་
བས་གདན་འདྲེན་ནན་ཞུས་ཆེད་ཕེབས། ཆོ་ག་སོགས་རེ་བ་བསྐངས། ཟུར་མང་
རྣམ་རྩེར་གར་དབང་བརྒྱད་པ་སྤྲུལ་པའི་སྐུ་རིན་པོ་ཆེ་དང་རྟ་ཐབས་རོལ་བསུས་



52 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཕེབས་ཏེ་དཔར་ཁང་གསར་བཞེངས་ཀྱི་གཟིམ་སྤྱིལ་དུ་བཞུགས། ཐུགས་བཞེད་
རིགས་གྲུབ་ནས་རི་ཁྲོད་གསར་འདེབས་སུ་ཕེབས། ཞག་ཤས་དལ་བཞུགས་ཞོར་
དབང་ཆོས་སོགས་མཛད་ནས་སླར་དགོན་དུ་ཕེབས། དེ་སྐབས་ཟུར་གཏེར་རིན་པོ་
ཆེ་ནམ་མཁའི་རྡོ་རྗེའི་གཏེར་བྱོན་རྡོ་རྗེ་གཞོན་ནུའི་སྐུ་བརྙན་རིན་པོ་ཆེ་བདུད་དཔུང་
ཟིལ་གནོན་དཀར་ཆག་ཟུར་གསལ་ཅན་གཏེར་སྲས་འོད་གསལ་རྡོ་རྗེ་ནས་ཕུལ་
ཞིང་། ལེགས་སོའི་གནང་སྦྱིན་རྒྱ་རྡུལ་དང་རྗེ་རང་གི་ན་བཟའ་སྤུས་ལྡན་བཅས་
གནང་། བདུད་རྩི་དིལ་དུ་དྲུང་རིན་པོ་ཆེའི་ཞལ་མཇལ་ཆེད་ཕེབས་མཛད་ནས་ཤར་
བསྐྱོད་ཀྱིས་གདན་ས་ཡང་ཁྲོད་དུ་ཕེབས།
ས་འབྲུག་གནམ་ལོ་གསར་ཚེས་དགའ་སྟོན་དང་དགུང་ལོ་ཉེར་ལྔའི་ཀེག་སེལ་
དུ་ཇོ་ལུགས་སྒྲོལ་དཀར་བྱེ་བ་གཉིས། ཟུར་གཏེར་ཚེ་སྒྲུབ་འཆི་མེད་སྲོག་ཏིག་གི་
བསྙེན་སྒྲུབ་ཟླ་བ་ཕྱེད་གཉིས་བར་མཛད་པས་གཞུང་མཐུན་གྱི་རྨི་ལྟས་ཕལ་ཆེར་
བྱུང་གསུངས། སྔོན་འཕྲོ་ཁང་པ་ཕྱི་ཁོག་གྲུབ་ནས་ནང་གི་ཚོན་རྩི་སོགས་སྒྲུབ། ལྷ་
མགར་མང་འདུས་ཀྱིས་སྐུ་ཕལ་ཆེར་གྲུབ། ཟུར་མང་བདུད་རྩི་དིལ་ནས་རིན་པོ་
ཆེས་རཏ་གླིང་ཐུགས་གསང་གི་སྒྲུབ་ཆེན་གསར་འཛུགས་ཀྱི་རྡོར་སློབ་ཆེད་གདན་
འདྲེན་འབྱོར། ཐུགས་སྤྲོ་བ་དང་བཅས་བླ་གྲྭ་དཔོན་སློབ་ཉུང་འདུས་ཕེབས་ནས་
དགེ་ཚུལ་སློང་གི་སྡོམ་པ་ཆབས་ཅིག་གསན་བཞེད་ལྟར། གདན་ས་ཆེན་པོ་བདུད་
རྩི་དིལ་རྣམ་རྒྱལ་རབ་བརྟན་གླིང་གི་བཀྲ་ཤིས་པའི་གཙུག་ལག་ཁང་དམར་འཇའ་
མ་ཞེས་པར་བརྟན་མཁས་ཡོན་ཏན་ཀུན་རྫོགས་མཁས་ཆེན་དྲུང་རིན་པོ་ཆེ་སྐུ་ཕྲེང་
བཅུ་པ་ཀརྨ་ཆོས་ཀྱི་ཉིན་བྱེད་དཔལ་བཟང་པོ་མཁན་པོར་བཞུགས་པའི་ཕུན་སུམ་
ཚོགས་པའི་ལྔ་ཚོགས་ལས། ཚིག་གསུམ་རིམ་ནོད་ཀྱིས་བསྟན་རྩ་དམ་ཆོས་སོ་སོར་
ཐར་པའི་སྡོམ་རྒྱུན་དྲི་མ་མེད་པ་ཁ་ཆེའི་པཎ་ཆེན་གྱི་བརྒྱུད་པ་ལྟར་བཞེས་ཏེ།



ཀུན་ཁྱབ་སྙན་པའི་བ་དན།
53
མཚན་ལ་ཀརྨ་ངག་དབང་ཆོས་ཀྱི་ཉི་མ་ཕྲིན་ལས་ཀུན་ཁྱབ་དཔལ་བཟང་པོ་ཞེས་
གསོལ། ལར་རྗེ་འདི་སྐུ་ཆུང་དུས་ནས་རང་བཞིན་གྱིས་སྤྱོད་ལམ་གཙང་ཞིང་རྣམ་
པར་དག་པ་ཁོ་ནར་བཞུགས་ཤིང་། དེ་ཕྱིན་ཆད་ནས་ཞི་བར་གཤེགས་ཀྱི་བར།
ཕྱི་རུ་ཉན་ཐོས་སྤྱོད་པ་བསྐྱངས། །
ནང་དུ་འདུས་པའི་དོན་ལ་དགའ། །
ཞེས་གསུངས་པ་ལྟར་རྟགས་དང་ཆ་ལུགས་ཚུན་ཆད་དགེ་སློང་གི་དངོས་པོ་ལས་
ནམ་ཡང་མི་འདའ་བའི་ཀུན་སྤྱོད་གཙང་ཞིང་ཚངས་སྤྱོད་བསླབ་པ་དྲི་མ་མེད་པས་
བརྒྱན་བཞིན་བཞུགས་ནས།ཕྱིས་འདིར་ཕྱོགས་ཐ་དད་ཀྱི་ཀར་དགོན་རྣམས་གཙོས་
རིས་མེད་ཀྱི་དགེ་འདུན་ཤིན་ཏུ་མང་པོའི་མཁན་པོར་གྱུར་ཏོ། །མདོ་ལས། སངས་
རྒྱས་ཀྱི་བསྟན་པ་ལ་རབ་ཏུ་བྱུང་བའི་བསོད་ནམས་ནི་བསམ་གྱིས་མི་ཁྱབ་སྟེ། མྱ་
ངན་ལས་འདས་པའི་བར་དུ་ཟད་མི་ཤེས་སོ། །བདུད་ཀྱི་འཁོར་མེད་པར་བྱེད་ཅིང་།།
སངས་རྒྱས་ཀྱི་གདུང་འཚོབ་པར་བྱེད་དོ། །དགེ་བའི་ཕྱོགས་སྐྱེད་པར་བྱེད་དོ། །ཁ་
ན་མ་ཐོ་བའི་དྲི་མ་མེད་པར་བྱེད་ཅིང་། བླ་ན་མེད་པའི་བསོད་ནམས་ཀྱི་ལས་སྐྱེད་
པར་བྱེད་དོ། །ཞེས་སོགས་དང་། འཇུག་པ་ལས།
སོ་སོ་སྐྱེ་བོ་རྣམས་དང་གསུང་སྐྱེས་དང་། །
རང་བྱང་ཆུབ་ལ་བདག་ཉིད་ངེས་རྣམས་དང༌། །
རྒྱལ་སྲས་རྣམས་ཀྱི་ངེས་པར་ལེགས་པ་དང་། །
མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། །
ཅེས་སོགས་བཀའ་དང་བསྟན་བཅོས་ལས་རྒྱ་ཆེར་བྱུང་བའི་དོན་ཐུགས་ལ་བཞག་



54 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ནས། དང་པོ་མ་ཐོབ་པ་ཐོབ་པར་མཛད་པ་དང༌། ཐོབ་པ་མི་ཉམས་པར་སྲུང་བར་
མཛད་པ་དང་། དེ་ལྟ་བུའི་བཀའ་དྲིན་ཐོབ་པའི་ཡུལ་མཁན་སློབ་འཁོར་དང་བཅས་
པ་ལ་དངོས་པོའི་ཡོན་འབུལ་རྒྱ་ཆེར་སྤྲོ་བར་མཛད་དོ། །
ཉེས་མང་འཛིན་འཁྲིས་གང་བའི་འཁོར་མཚོ་ལས། །
བརྒལ་འདོད་རྣམས་ཀྱི་དང་པོའི་འཇུག་ངོགས་མཆོག །
སོ་སོར་ཐར་པའི་ཁྲིམས་ཀྱིས་སྡོམ་མཛད་གང་། །
བསིལ་ལྡན་ལྗོངས་ཀྱི་ཨུ་པཱ་ལི་གཅིག་པུ། །
བགྲང་ཡས་དུས་ནས་ཐུགས་བརྩེའི་ཞགས་པ་ཡིས། །
འགྲོ་ཁམས་ཇི་སྙེད་ཡོངས་སུ་བཅིངས་ཟིན་ཀྱང་། །
སླར་ཡང་སྙིང་སྟོབས་བསྐྱེད་པའི་བརྫུ་བག་གིས། །
འཛུམ་རླབས་དཀར་པོས་སྲིད་འདི་ཀུན་དགར་བྱས། །
རིམ་གཉིས་གོམས་པའི་རྡུལ་མང་བརྩེགས་པ་ལས། །
ཐེག་མཆོག་སྔགས་ཀྱི་མངོན་རྟོགས་རྩེ་མཐོ་བ། །
ཏིང་འཛིན་མི་གཡོའི་ལྷུན་པོ་མཛེས་བཞིན་དུ། །
མཚམས་སྤྲིན་གསར་པའི་བླ་གོས་ལྷག་པར་མཛེས། །
ཞེས་པ་ནི་བར་སྐབས་ཀྱི་ཚིགས་སུ་བཅད་པར་བཀོད་པའོ། །
དེ་ནས་བདུད་རྩི་དིལ་དུ་སྒྲུབ་ཆེན་སྟ་གོན་ནས་བཟུང་། དངོས་གཞི། དབང་
བཅས་ཤིན་ཏུ་ལེགས་ལམ་གོང་འཕེལ་གྱིས་གྲུབ་ནས་ཤར་རྒྱག་ཏུ་ཕེབས། གདན་
ས་ཡང་ཁྲོད་དུ་འབྱོར་འཕྲལ་མགོན་པོའི་སྐོང་མདོས་སོགས་ལོ་བསྟར་སྒྲུབ་མཆོད་
གྲུབ། ས་སྦྲུལ་གནམ་ལོ་གསར་ཚེས་དགའ་སྟོན་དང༌། གཟུངས་སྒྲུབ་དང་རབ་



ཀུན་ཁྱབ་སྙན་པའི་བ་དན། 55
གནས་ཆེད་ཀཾ་ཚང་བདེ་མཆོག་ལྷ་ལྔའི་བསྙེན་པ་བཏང་། སྒྲུབ་མཆོད་མདོར་བསྡུས་
མཛད་ནས་གཟུངས་འབུལ་སོགས་ཚད་ལྡན་ཡུན་རིང་པོའི་བར་ཕྱག་བསྟར་གནང་།
ནང་བཞུགས་ཤིན་ཏུ་རྩ་ཆེན་པོ་སོགས་དཀར་ཆག་ཟུར་གསལ་ལྟར་ལ་རྗེ་ཉིད་
དབུར་བཞུགས་པའི་དཔོན་སློབ་བསྙེན་སོང་ཉི་ཤུ་སྐོར་གྱིས་ནག་པ་ཟླ་བའི་ཚེས༢༥
ནས། བདེ་མཆོག་ལྷ་ལྔའི་སྒོ་ནས་༧རྗེ་དགུ་པའི་རབ་གནས་ཡིག་ཆ་བཀྲ་ཤིས་ཆར་
འབེབས་ལྟར་དངོས་སྟ་ཉིན་གཉིས་རྒྱས་པའི་སྦྱིན་སྲེག་བཅས་གཞུང་མཐུན་༧རྒྱལ་
དབང་བཅོ་ལྔ་པ་དགོངས་པ་ཞི་དབྱིངས་སུ་གཞོལ་བའི་དུས་ཆེན་ཉིན་གྲུབ་པར་
མཛད། སླར་ཚེས༢༧ཉིན་བྱམས་མགོན་རིན་པོ་ཆེ་དཔོན་འཁོར་བདུན་ཕྲག་གིས་
སྒྲོལ་དཀར་གྱི་བདག་བསྐྱེད་སྔོན་དུ་འགྲོ་བས་རབ་ཏུ་གནས་པའི་མེ་ཏོག་འཐོར་
བར་མཛད། ཚེས༢༨ ཉིན་དཔལ་སྤུངས་མཁྱེན་སྤྲུལ་རིན་པོ་ཆེས་ཀཾ་ཚང་རྡོ་རྗེ་རྣལ་
འབྱོར་མ་དང་འབྲེལ་བའི་རབ་ཏུ་གནས་པའི་ཆོ་ག་ལེགས་པར་གནང་ཞིང་། མར་
མེ་དང་ཡོན་ཆབ་ཞལ་ཟས་མེ་ཏོག་གི་ཕྲེང་བ་སོགས་སོ་སོར་སྟོང་ཕྲག་དུ་ལོངས་པ་
བཅས་གཟབ་སྤྲོས་དང༌། སླར་ཕྱིས་སུ་ལྕགས་འབྲུག་ལོར་༧རྒྱལ་དབང་སྐུ་ཕྲེང་
བཅུ་དྲུག་པ་ཆེན་པོ་རང་བྱུང་ཁྱབ་བདག་རིག་པའི་རྡོ་རྗེས་ལྷ་སྐུ་དམ་ཚིག་སེམས་
དཔའ་ཡེ་ཤེས་པར་དངོས་སུ་བསྟིམས་ཤིང་ཕྱག་གིས་ཀྱང་མེ་ཏོག་འཐོར་བར་
མཛད། གསང་བ་གསུམ་གྱིས་བྱིན་གྱིས་བརླབས་པས་ཡེ་ཤེས་ཀྱི་སྐུ་དང་གཉིས་སུ་
མེད་པའི་གྲོལ་བ་བཞི་ལྡན་དུ་མཛད་པར་གྱུར་ཏོ་ཞེས་རྗེ་ཉིད་ཀྱིས་གསུངས་སོ། །
དབུ་ཞྭ་དང་ཁྲི་རྒྱབ་ཡོལ་རྣམས་ལ་མཆོག་གླིང་གཏེར་བྱོན་མཁའ་འགྲོ་ཡེ་ཤེས་མཚོ་
རྒྱལ་གྱི་མགུལ་རྒྱན་གཙོས་རིན་ཐང་དང་བྲལ་བའི་རིན་པོ་ཆེའི་རིགས་མང་པོའི་ཕྲ་
རྒྱན་གྱིས་མཛེས་པར་བྱས་པ་དེང་སང་མངོན་སུམ་མཇལ་དུ་ཡོད་པ་འདིའོ། །



56
འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དེ་ལྟར་སྐུ་རྟེན་ཡར་གྱི་ངོ༌་། །
ཟླ་བ་ཚེས་པའི་གྲངས་ལྡན་ནི། །
གསེར་རི་སྒྲིག་བཞིན་མཛེས་གྱུར་པ། །
ངོ་མཚར་མཐོ་རིས་ལྷས་ཀྱང་སྒྲོག །
ཅེས་པ་ནི་བར་སྐབས་ཀྱི་ཚིགས་སུ་བཅད་པའོ། །
ལྷ་ལྡན་ཕྱོགས་སུ་མཆོད་མཇལ་གནས་སྐོར་དུ་ཕེབས་ནས་ཕྱིར་འཁོར་བ།
དེ་ནས་གོང་གི་འཕྲོ་ལ། ལྕགས་རྟ་གནམ་ལོ་གསར་ཚེས་དགའ་སྟོན་སོགས་གྲུབ་
རྗེས་ཟླ་༤ ཚེས་༢༤ ལ་དཔོན་སློབ་ཉུང་བསྡུས་ཀྱིས་ལྷ་ལྡན་དུ་ཕེབས་རྩིས་གྲབས་
ཡུལ་རིགས་གྲུབ་ནས། དཔལ་སྤུངས་མཁྱེན་སྤྲུལ་རིན་པོ་ཆེ་དཔོན་འཁོར་ཁ་ཤས་
ཀྱིས་ཆིབས་སྐྱེལ་བཅས་འདན་བརྒྱུད་ནས་ཕེབས། རྒྱལ་བའི་དབང་པོ་བཅུ་དྲུག་
པའི་ཞལ་དཀྱིལ་ཧོར་ཟླ་༥ པའི་ཚེས་༡༠ ལ་མཇལ། རྟེན་འབྱུང་ཆེད་ཆོས་རྗེ་གླིང་
པའི་རྩ་གསུམ་དྲིལ་སྒྲུབ་ཀྱི་ཚེ་དབང་ཕུལ། སྔོན་མ་ཆིབས་པ་དགེ་རྐྱང་ཟེར་བ་ཞིག་
ཡོད་པ་དེ་ཨ་ཐུབ་ཡབ་ཚང་གི་འགྲམ་དུ་ཉལ་ནས་འགྲོ་རོགས་མི་བྱེད་འདུག་པ་
རྗེས་སུ་རྒྱལ་དབང་ཡིད་བཞིན་ནོར་བུ་དེར་སྐུ་འཁྲུང་པའི་རྟགས་མཚན་ཡིན་པ་དེ་
སྐབས་ཞབས་ཕྱི་ཡོད་པ་རྣམས་ལ་ཕྱིས་སུ་བཤད་རྒྱུ་འདུག རྗེ་ཉིད་ཀྱི་ཞལ་ནས།
དེ་སྐབས་དགའ་བ་དང་སྐྱོ་བའི་བློ་དྲག་པོ་ཤར་བས་བརྗོད་མི་ཤེས་པ་བྱུང་གསུངས།
རིམ་པར་ཞང་འགུར་ཕེབས་སྐབས་གར་དབང་སྤྲུལ་པའི་སྐུ་དགོངས་པ་གཞན་དུ་
གཟིམས་པའི་ཞལ་ཆེམས་ལྟར་གདན་འདྲེན་འབྱོར། ཁྲ་བན་གཉིས་ཀྱི་ཐུགས་



ཀུན་ཁྱབ་སྙན་པའི་བ་དན། 57
བཞེད་བསྐངས་ནས་སྒར་གཞིས་མང་མ་བཞག དཔོན་སློབ་ཧྲག་བསྡུས་ཀྱིས་ཟུར་
མང་རྣམ་རྩེར་ཕེབས། མཁན་ཆེན་དྲུང་སྤྲུལ་རིན་པོ་ཆེ་མཇལ། དགོངས་རྫོགས་
རིགས་དང་སྐུ་གདུང་ཞུགས་འབུལ་བཅས་གྲུབ་ནས་ཡོན་འབུལ་རྒྱ་ཆེར་བྱུང་། རྩི་
ཁོག་བརྒྱུད་ཕེབས། གེ་སར་འབེན་ཧྲིལ་ཟེར་བར་སྒར་གཞིས་ཀྱང་འབྱོར། དགྲ་
ཇག་སོགས་ཀྱི་འཚེ་བ་མེད་པར་ནག་ཆུ་ཁ་བར་ཕེབས། ནག་ཆུ་རྫོང་གཞིས་སུ་རྗེ་
ཉིད་ཀྱི་སྐུ་མཆེད་ལྕང་ར་སྲས་པོ་བཞུགས་པར་ཞག་ཤས་དལ་བཞུགས་མཛད།
རིམ་བྱོན་གྱིས་མཚུར་སྒར་བླ་བྲང་གི་ཁལ་བསུ་འབྱོར། སེང་སྣར་ཕེབས་སྐབས་
ཆིབས་བསུ་བཅས་ཟླ་༥ ཚེས་་་་གཟའ་སྐར་འཕྲོད་སྦྱོར་དགེ་བའི་ཉིན་རྟ་ཐབས་རོལ་
བསུ་སོགས་ཀྱིས་མཚུར་གདན་དུ་ཕེབས། བླ་གྲྭ་ཚང་མས་སྐུ་གསུང་ཐུགས་རྟེན་དེར་
བཏང་མཇལ་ཁ་ཞུས། མི་རིང་བར་ལྷ་ལྡན་དུ་ཕེབས། མ་ཡུམ་སྐུ་ཁམས་དྭངས་ངོས་
ཡུམ་སྲས་ལྷན་དགྱེས་ཚོར་ཆེན་པོ་མཛད། ཇོ་ཤཱཀ་གཙོས་པའི་གཙུག་ལག་ཁང་
རྣམས་ཀྱི་རྟེན་མཇལ་མཆོད་འབུལ་མཛད། ༧གོང་ས་ལྷ་མིའི་རྣམ་འདྲེན་རྒྱལ་བ་
ཐུབ་བསྟན་རྒྱ་མཚོར་མཇལ་ཕྱག་ཞུས་པར་བརྩེ་བ་ཆེན་པོས་བཀའ་མཆིད་ཞིབ་
ལྷིང་དང་གསོལ་ཇ་བཞེས་འབྲས། དཀར་སྤྲོ་བཅས་ལྷ་དར་ཉིན་མོ་བདེ་ལེགས་དྲི་
མ་མེད་པ་ཕྱག་གིས་བསྩལ། འདི་ཕྱི་ཀུན་ཏུ་ཐུགས་རྗེའི་སྤྱན་གྱིས་གཟིགས་པའི་
ཞལ་བཞེས་གནང་བ་བཅས་ཐོབ། སླར་མཚུར་ཕུར་ཕེབས། མགོན་པོའི་རྔ་འཆམ་
ཆེན་མོའང་མཇལ། མགོན་ཁང་ཆེན་མོར་མགོན་གསོལ་ཉིན་ཁ་ཤས་འཚོགས་
ཕེབས་མཛད། སྤྱན་གཟིགས་སྣ་ཚོགས་ཕུལ། ལོ་མཇུག་དགུ་ཆེན་འཚོགས་ཕེབས་
དང༌། སྒར་བ། ཟུར་རི། གྲྭ་ཚང་། འོད་ཟེར་གླིང་བཅས་འདུས་སྡེ་ཡོངས་རྫོགས་ལ་
མང་ཇ། ཇ་འགྱེད་བཅས་གནང་། ལྕགས་ལུག་གནམ་ལོ་གསར་ཚེས་ཀྱི་དགའ་སྟོན་
དུ་ཕེབས། ཡབ་རྗེ་བཀའ་དྲིན་ཅན་གྱི་བཞུགས་ཁྲིར་དར་བཏང་གསོལ་འདེབས་སྨོན་



58 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ལམ་མཛད། རྒྱལ་ཚབ་པ་དང་མཇལ་འཕྲད་བཅས་གྲུབ། དབུ་མཛད་ཅིག་ལས་ཀར་
ལུགས་མགོན་པོའི་དབྱངས་གདངས་རིགས་ཞིབ་གཟིགས་ངེས་པར་མཛད། ཟླ་བ་༢
པའི་ནང་ལྷ་ལྡན་དུ་ཕེབས། ཚོགས་མཆོད་ཆེན་མོ་མཇལ། ར་མོ་ཆེའི་ཇོ་ཁང་དུ་
བསྐོར་ཚད་བཞག ཆགས་མེད་མཆོག་སྤྲུལ་ཤིན་ཏུ་བསྙུན་ཚབས་ཆེ་བར་གདན་
དྲངས་ལྟར་ཕེབས། སྐུ་རིམ་མང་དུ་གནང་སོང་བས་སྐུ་ཁམས་དྭངས། ཟླ་༦ པའི་
ཚེས་མགོར་མ་ཡུམ་ལགས་དངོས་འབུལ་དང་བཅས་ཕེབས། མཚུར་ཕུར་འབྱོར་
འཕྲལ་ཡབ་རྗེ་བཀའ་དྲིན་ཅན་གྱི་སྐུ་གདུང་རིན་པོ་ཆེའི་མདུན་མཆོད་འབུལ་རྒྱ་ཆེ་
དང་རྡོ་རྗེ་ཕག་མོའི་སྒོ་ནས་ཚོགས་འཁོར། ལྷ་ཁང་ཁག་ལ་སྤོས་མར་མེ་སྙན་ཤལ་
བཅས་ཕུལ་ཞིང་གསོལ་འདེབས་སྨོན་ལམ་རྒྱ་ཆེར་མཛད། ཚེས་༡༥ ལ་མཚུར་ཕུ་
ནས་ཕེབས་སྐྱེལ་བཅས་སྒར་བཏེག རིམ་པར་བྱོན་པས་ཐང་ལྷའི་ཉེ་འདབས་སྦས་
ཚང་ས་ཚིགས་སུ༧རྒྱལ་དབང་བཅུ་དྲུག་པ་ཆེན་པོ་དང་བྱམས་མགོན་བླ་མ་ཡབ་སྲས་
ལྷན་རྒྱས་པའི་གསེར་ཞལ་མཇལ། རིམ་ཕེབས་ཀྱིས་ལམ་འཁོད་དད་སྦྱིན་རྣམས་ཀྱི་
རེ་སྐོང་མཛད་བཞིན་རི་བོ་ཆེར་འཕགས་མཆོག་སྤྲུལ་པའི་སྐུས་ཇ་འདྲེན་སོགས་སྣེ་
ལེན་ཞབས་ཞུ་གང་དྲག་མཛད། ཀརྨ་དགོན་དུ་ཕེབས། དགོན་ནག་མར་བསྐང་
གསོ་སོགས་གྲུབ་ནས་ལྷ་ཐོག་ཏུ་ཕེབས། མཁན་དྲུང་རིན་པོ་ཆེ་དང་མཇལ། ལྷ་ཐོག་
རྒྱལ་པོའི་ཞབས་རིམ་གང་འོས་མཛད་ནས་རིམ་པར་བཏེག ཟླ་༡༡ ཚེས་༥ ཉིན་
དཔལ་སྤུངས་སུ་མཁྱེན་སྤྲུལ་བཞུགས་པའི་མདུན་ནས་རྟ་ཐབས་རོལ་བསུ་བཅས་
གདན་ས་ཡང་ཁྲོད་དུ་ཕེབས། དགོན་དུ་འཁྱུག་ཙམ་བྱོན། ཟླ་༡༢ པའི་
ཚེས་༧ ཕྱི་མའི་ཉིན་མཚམས་ཐོ་བཞག་ནས་ཀཾ་ཚང་ཕག་མོ་ལྷ་ལྔའི་བསྙེན་པ་དབུ་
ཚུགས། ཆུ་སྤྲེལ་གནམ་ལོ་གསར་དུ་ཚེས། ཕྱི་ནང་གསང་སྒྲུབ་སྒྲུབ་མཆོད་ལེགས་
པར་གྲུབ་ནས་ཟླ་༧ ཚེས་༡༠ ཉིན་སྦྱིན་སྲེག་ཚོགས་འཁོར་བཅས་མཐའ་རྒྱས་



ཀུན་ཁྱབ་སྙན་པའི་བ་དན། 59
མཛད། འདི་སྐབས་ཤིག་སྔར་ཇ་པ་དགོན་ཞབས་གཏེར་གསར་ཕུར་པའི་སྒྲུབ་ཆེན་
སྐབས་གྲྭ་ཀརྨ་ཚུལ་ཁྲིམས་ཟེར་བ་ལོ་ཆུང་མཐོང་སྣང་སྣ་ཚོགས་ཡོད་པ་མཚམས་
སྒྲུབ་འདོད་པ་ཆེ་བ་ལོ་ཆུང་ཞིག་འདུག་པ་དགོན་པའི་བླ་ཆོས་ལ་འཚོགས་སྒྲིག་
དགོངས་ཞུས་ཐོག་མཚམས་སྒྲུབ་ལ་ཞུགས་ནས་དཀའ་སྤྱད་དྲག་པོས་ལོ་༡༢ ཙམ་
མཚམས་སྒྲུབ་མཛད་ནས་འདིར་བྱོན། ཐུགས་བཞེད་དབང་ལུང་མང་དུ་མཛད།
ཡར་བྱོན་འཕྲལ་མཚམས་སྔར་ལྟར་བཞུགས་དགོས་གསུངས་ནས་བསྟན་འགྲོ་ལ་
ཕན་ངེས་འོངས་རེ་མཛད་ཀྱང་སྐུ་ཚེས་མ་ཐུབ་འདུག ཚེས་༡༥ ནས་རྒྱལ་རྒྱམ་ལྷ་
དགུའི་ཕྱི་སྒྲུབ་དབུ་ཚུགས། འདི་ལོ་ཟླ་༡༠ ནང་བྱམས་མགོན་རིན་པོ་ཆེ་ལྷ་ལྡན་
ནས་ཕྱིར་བྱོན། རི་ཁྲོད་དུ་ཆེད་ཕེབས་མཛད་ནས་སྐུ་སྐྱེས་དང་དབུ་ཐོན་ལེགས་
འབུལ་བཅས་གྲུབ། རིམ་པར་ནང་སྒྲུབ། གསང་སྒྲུབ། དྲིལ་སྒྲུབ། ཡང་གསང་སྒྲུབ་
པ་བཅས་གྲུབ་པར་མཛད། ཆུ་བྱ་ཟླ་༢ ཚེས་༡༤ གཟའ་སྐར་དགེ་བའི་ཉིན་
མཚམས་ཐོ་བསྡུས་ནས་བཅད་རྒྱ་གྲོལ། ཟླ་༣ པའི་ནང་ཀླུ་དིལ་སྟེང་མཁྱེན་སྤྲུལ་
རིན་པོ་ཆེར་གཏེར་གསར་སྨེ་བརྩེགས་ཀྱི་དབང་དང་ཁྱུང་པོའི་གྲྭ་བ་སོགས་ལ་ལམ་
ཟབ་ལེའུ་བདུན་མའི་ལུང་གནང་། ལྷན་རྒྱས་པས་མགོན་གསོལ་རྒྱས་པ་མི་ནུབ་
བསྟན་རྒྱལ་ཉིན་གསུམ་བཏང་། སྐྱབས་མགོན་སི་ཏུའི་མདུན་སྐུ་བཅར་ཞུས། བླ་
རྒན་རྣམ་རོལ་ལ་འོད་དཔག་དབང་གནང་ནས་ཡང་ཁྲོད་དུ་ཕེབས། ཚེས་༢༡ ལ་
དཔལ་སྤུངས་དགོན་དུ་བཀའ་བརྒྱད་ཁྲོ་རོལ་གཏོར་ཟློག་གི་འཚོགས་དབུར་ཕེབས།
ཚེས་༢༩ ལ་གཏོར་རྒྱག་དང་ཚོགས་བརྒྱ་བསང་བཅས་ཟླ་༤ པའི་ཚེས་༡ ཉིན་
གྲོལ། ཚེས་༧ ལ་རྫོང་ཤོད་དུ་ཕེབས་ལམ་རྫོང་སར་ནས་མཁྱེན་སྤྲུལ་རིན་པོ་ཆེས་
དར་གཏོང་དང་ཚུར་ལམ་གདན་འདྲེན་འབྱོར། ཚེས་༩ ཉིན་རྫོང་ཤོད་དུ་སྐྱ་ཐབས་
རོལ་བསུ་བཅས་ཕེབས། ཚེས་༡༠ ལ་གསང་ཐིག་ཡབ་བཀའི་ཚོགས་མཆོད་དང་།



60 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དགོན་པའི་གྲྭ་ཚང་ཡོད་རིགས་ལ་ཕྱག་འགྱེད། དཔལ་ཆེན་གཡང་སྐྱབས། སྒར་
བསང་བཅས་གྲུབ་ནས་ཚེས་༡༩ ཉིན་ཚུར་ཕེབས། རྫོང་སར་དུ་སྤྲུལ་སྐུ་རིན་པོ་
ཆེའི་ཐུགས་བཞེད་གྲུབ་རྒྱལ་ཚེ་དབང་ཕུལ། འཆི་མེད་འཕགས་མའི་སྙིང་ཐིག་གི་
བྱིན་རླབས་སོགས་ཚུར་ཞུ་བར་མཛད་ནས་ཡང་ཁྲོད་དུ་ཕེབས། དགོན་དུ་སྐུ་མཆེད་
མཇལ་འཕྲད་གནང་།
ཨ་མདོ་མཚོ་སྔོན་དུ་བསྟན་འགྲོར་སྨན་པའི་མཛད་ཕྲིན་སྐྱོང་སྐབས་
སྐུ་འབམ་ལྟ་བུའི་བསྙུན་གཞི་བཞེས་པ།
ཟླ་༥ པའི་ནང་ཟི་ལིང་ཕྱོགས་སུ་ཕེབས་རྒྱུ་མཛད་ནས་ཞེ་རྫོགས་ཚབ་ཚ་སོགས་ཀྱི་
བླ་སྤྲུལ་སྡེ་དགོན་ཚང་མའི་བཞེད་སྐོང་ཐུགས་བྲེལ་རིམ་སེལ་གྱིས། རྫ་རྒྱུད། མགོ་
ལོག་བཅས་པའི་དད་སྦྱིན་རྣམས་ཀྱི་རེ་བ་སྐོང་བཞིན་རྨ་ཆུ་བརྒལ་ནས་སོག་ཡུལ་གྱི་
མཚམས་བར་ཕེབས། སོག་པོ་དུད་ཁ་ཤས་ཀྱིས་གདན་འདྲེན་དང་ཟླ་༩ བར་རྟ་
བསུ་བཅས་མཚོ་སྔོན་དུ་ཕེབས། མཚོ་སྔོན་བླ་མ་སྐལ་ལྡན་སྒར་དང༌། བོང་སྟག་
དཔལ་བཟང་སོགས་དད་སྦྱིན་མང་པོའི་འདོད་སྐོང་དང་། ཕན་ཚུན་གདན་འདྲེན་
རྣམས་ལའང་ཅུང་ཟད་རེ་ཕེབས། ཨ་ལགས་སྐལ་ལྡན་སྒར་དེར་ཆོས་སྒར་བཞུགས་
ནས་ཕྱོགས་འདུས་སྐོར་གྱི་འདོད་ཆོས་དང་། ཁྱད་པར་གསུང་ཆོག་སྐོར་ཟླ་༡༡ པའི་
ཞི་ཁྲོ་བདུན་གཅིག་དང་། བཅུ་གཅིག་པའི་མར་ངོར་མགོན་གསོལ་ཉིན་བརྒྱད་
སོགས་གསོན་གཤིན་རྣམས་ཀྱི་ཆོ་ག་སྐུ་རིམ་རིགས་དང༌། ཟླ་༡༢ པའི་ཚེས་༢༢
ནས་སྒྲུབ་བླ་ཀརྨ་ཆོས་འཕེལ་གྱིས་ཕུར་པའི་གཏོར་ཟློག་དང་རྗེ་རང་ཉིད་དཔོན་
སློབ་ཀྱིས་མགོན་གསོལ་ཚེས་༢༩ བར་གསུངས། ཤིང་ཁྱི་གནམ་ལོ་གསར་ཚེས་ལ་



ཀུན་ཁྱབ་སྙན་པའི་བ་དན། 61
སྦྱིན་བདག་རིགས་ལ་དབང་རྗེས་གནང་རིགས་དང༌། མཚོ་ཁར་ཕེབས་ཏེ་སྒར་
བསང་ཆེན་མོ་རྒྱས་པར་བཏང་། ཟླ་༢ ཚེས་༡༠ ཉིན་གསང་ཐིག་ཡབ་བཀའི་
ཚོགས་བརྒྱ་དང་། བྱམས་པ་མཐའ་ཡས་ཟེར་བའི་ཚེ་སྒྲུབ་ཉིན་མང་བར་གསུངས་པ་
ཚེ་དབང་བཅས་ཀྱིས་གྲུབ། འདི་སྐབས་སྐུ་འབམ་བཞེས་པ་ལྟ་བུས་བསྙུན་གཞི་
བབ་ལྕི་བ་བྱུང་། དེ་ཕྱོགས་བླ་མ་ཨ་དགའ་ཞེས་པ༧རྗེ་འཇམ་མགོན་བླ་མ་གོང་མའི་
སློབ་གྲས་ཤིག་འདུག་པར་བརྟག་པ་ཞུས་པར། མཁའ་འགྲོའི་སུན་ཟློག་དང་ཚོགས་
མཆོད་གྲངས་མང་བབས་པ་རྣམས་གྲྭ་འཁོར་རྣམས་གཙོས་རང་གཞན་ཀུན་གྱིས་
གྲུབ། གཞན་ཡང་སྒྲོལ་ཆོག་གསོལ་འཕར་སོགས་སྐུ་རིམ་ཞབས་བརྟན་རྒྱ་ཆེར་
བསྒྲུབས་ཀྱང་དྭངས་སྐྱེད་ཆེར་མ་བྱུང་། རྗེ་ཉིད་ལ་བཀའ་འདྲི་ཞུས་པས། སྒར་པ་
སྡོད་གནས་སྤོས་ན་ཨེ་ལེགས་གསུངས། དེ་ལྟར་འཕྲལ་དུ་སྒར་གཞིས་ཉིན་ཁ་ཤས་
མཚམས་བར་རིམ་པར་སྤོས་པས་སྐུ་ཁམས་འཕྲལ་དུ་དྭངས་པ་ལྟ་བུས་རིམ་དྭངས་
བྱུང༌། བོང་སྟག་རུ་བའི་ཕྱོགས་སུ་དད་སྦྱིན་ཁག་གི་རེ་བ་སྐོང་བའི་ཕྲིན་ལས་མུ་སྐྱོང་
གིས་ཚུར་ཕེབས། ཞབས་གྲས་རྣམས་ཀྱིས་ཞུ་བསྐུལ་དང་བསྟུན་གདན་ས་ཆེན་པོར་
ཤར་རྒྱག་ཕེབས་པའི་ལམ་དུ། རྨ་ཆུ་ཤིན་ཏུ་རྒྱས་ནས་སྒར་ལམ་བཅད་པས་བཅག་
མལ་མཛད། ཉིན་གཉིས་ལ་སྐོང་གསོ་འཕར་མ་མཛད། ཆུ་གློ་བུར་དུ་བྲི་ནས་
ཕེབས་ཆོག་བྱུང་བ་མཉམ་དུ་ཡོད་པའི་མགོ་ལོག་པ་འགས་མཐོང་ནས་ཡ་མཚན་
ཆེན་པོ་བྱེད། ཁོ་རང་ཚོའི་ཡུལ་དུ་ཕེབས་སྐུལ་ཞུས་ཀྱང་མ་གནང་། འདི་སྐབས་
གཟིམས་ལམ་དུ། རྗེ་རང་གི་སྐུ་ལུས་ཆ་གསུམ་དུ་གྱུར་ནས་ལྟེ་བ་ཕྱིན་རྒྱ་མཚོ་ཤིན་
ཏུ་ཆེན་པོར་གྱུར། སྙིང་ག་དང་ལྟེ་བའི་བར་ས་གཞིར་སྣང་བ། དེ་ཡན་མགོ་དང་
བཅས་པ་ནམ་མཁའི་རང་བཞིན་ཅན། མགྲིན་པའི་ཐད་ནས་ཉི་ཟླ་གཟའ་སྐར་རྒྱུ་
བའི་ཡ་མཚན་ཅན་ཞིག་རྨིས་གསུངས། ལམ་འཁོད་བླ་དཔོན་སྡེ་དགོན་ཚང་མས་



62 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
རང་རང་འདོད་ཆོས་གསོན་གཤིན་རིམ་གྲོ་སོགས་གནང་བཞིན། ཟླ་༡༡ པའི་ནང་
གདན་ས་དཔལ་སྤུངས་ཡང་ཁྲོད་དུ་བྱམས་མགོན་རིན་པོ་ཆེ་དང་མཁྱེན་སྤྲུལ་རིན་
པོ་ཆེ་བཅས་པའི་ཞབས་གྲས་ཁ་ཤས་རེའི་བསུ་མ་བཅས་ཕེབས། སྐུ་མཆེད་རྣམས་
ལ་དངོས་འབུལ་བཅས་མཇལ་འཕྲད་མཛད། ཟླ་༡༢ པའི་ཚེས་༡༢ནས་མཁྱེན་
བརྩེའི་ཡང་གཏེར་རོང་ཟོམ་པདྨ་མཁའ་འགྲོའི་བསྙེན་སྒྲུབ་དབུ་ཚུགས། ཤིང་ཕག་
གནམ་ལོ་གསར་དུ་ཚེས་པའི་དགའ་སྟོན་མཆོད་འབུལ་རིགས་གྲུབ་ནས། སླར་གོང་
གི་བསྙེན་སྒྲུབ་མུ་མཐུད་ཀྱིས་ལོ་དེའི་དབྱར་སྨད་ནས་བསྙེན་སྒྲུབ་ལས་གསུམ་རྒྱས་
པར་གྲུབ། འདི་ནས་བཟུང་རང་ལ་མི་ཁ་བྱམས་ཤིང་ཕྲིན་ལས་ཇེ་རྒྱས་སོང་བས་
ཟབ་ཆོས་འདི་ལ་ཡིད་ཆེས་བརྟན་པོ་བྱུང་ཞེས་གསུངས། །
སླར་མཁྱེན་བརྩེའི་འཆི་མེད་འཕགས་མའི་སྙིང་ཏིག་གི་བསྙེན་མཚམས་དབུ་
ཚུགས། ཡར་མར་ཚེས་བཅུ། དགུ་གཏོར་ཙམ་ལས་དབང་ལུང་སོགས་ཐུགས་བྲེལ་
ཆེ་རིགས་མེད་པས་བཅད་རྒྱ་ཤིན་ཏུ་དམ་པོ་རེད་སོང་། མེ་བྱི་གནམ་ལོ་གསར་དུ་
ཚེས། འཕགས་མའི་སྙིང་ཏིག་གི་བསྙེན་སྒྲུབ་ལེགས་པར་གྲུབ་བོ། །འདི་ལོ་རྒྱ་མི་
གུང་ཁྲན་དམག་དཔུང་འདི་ཕྱོགས་སུ་སྔ་མ་འོང་བའི་སྐད་གྲགས་ལ་བརྟེན་དགོན་
སྡེ་ཚང་མ་བག་སྐྲག་ཆེ་སྐབས་ཡིན་པས་སྤྱི་སྒེར་ནས་རིམ་གྲོ་ཤིན་ཏུ་མང་བ་དང༌།
དཔལ་སྤུངས་ནས་བཀའ་བརྒྱད་ཁྲོ་རོལ་གཏོར་ཟློག་བཅས་སྒྲུབ་པའི་འཚོགས་
དབུར་ཕེབས། དེ་རྗེས་བྱམས་མགོན་རིན་པོ་ཆེ་འབྲི་ནུབ་ཏུ་ཕེབས་པས་རྗེ་འདིའང་
བྱོན་ནས་འཛམ་གྲུ་བརྒལ། སིལ་ཁོ་ཕུར་ཆོས་སྒར་ལྷན་རྒྱས་རྒྱང་ཙམ་བཞུགས།
རྒྱ་དམག་ཧོར་ཁོག་དང་ཀཿཐོག་ཕྱོགས་བར་བསླེབས་ཀྱང་ཟ་ཆ་སྐོར་ཙམ་ལས་
གནོད་འཚེ་ཆེ་རིགས་མེད་ཅིང་ཁྱད་པར་འདི་ཕྱོགས་བསླེབ་མ་བྱུང་། དེ་ནས་ཤར་
རྒྱག་ཀརྨ་ལྷ་སྟེང་དུ་ཕེབས། དེ་ནས་ཚ་སྒང་ཕྱོགས་སུ་སྐེ་རུ་དཔོན་ཚང་སོགས་དད་



ཀུན་ཁྱབ་སྙན་པའི་བ་དན། 63
སྦྱིན་མང་པོས་ཞུ་ངོར་སྒྲུབ་ཆེན་ལན་བདུན་འཛུགས་བཞེད་ཀྱིས་ཐོག་མར་སྒྲོལ་མ་
ལྷ་ཁང་དུ་ཕེབས། རཏྣ་གླིང་པའི་ཐུགས་རྗེ་གསང་འདུས་ཀྱི་སྒྲུབ་ཆེན་ཁྲོམ་དབང་
བཅས་གྲུབ། དེ་ཕྱོགས་རིས་མེད་དད་འདུས་ཀྱི་དགེ་ཚུལ་སློང་བརྒྱ་སྐོར་བསྒྲུབས།
བཙུན་མ་མང་པོ་རབ་ཏུ་ཕྱུང་། དེ་སྐབས་བར་ཆད་ཤུགས་བདོ་བ་ལྟ་བུས་བསྙུན་
གཞི་ལྕི་བས་ཟིན། ཞབས་ཕྱི་གྲྭ་འཁོར་གྱིས་ཚུར་གདན་དྲངས་པར་ཇོ་ནང་ཞེས་པར་
བསྙུན་གཞི་སླར་ཐུ་ཚབས་ཆེ་བར་གྱུར་པས། ཞབས་ཕྱི་བུདྨ་དང་ཡོན་ཏན་ཕུན་
ཚོགས་གཉིས་ཀྱིས་ཞབས་པད་བརྟན་ཐུབ་ཐབས་ཅི་དྲག་ཞུས་པར། ཁྱོད་ཚོས་ནུས་
ན་སྒར་གཞི་སྐུ་ཆས་མཆོད་ཆ་སོགས་མདོར་ན་དངོས་རྫས་ཡོད་རིགས་སྤང་དག་
བྱེད་ཐུབ་ན་ཨེ་ཕན་སྙམ། དེ་མ་བྱས་ན་འཆི་རྒྱུ་ཡིན་འདྲ་གསུངས། དེ་མ་ཐག་རྗེ་
ཉིད་ཀྱི་ཆིབས་པ་སྒ་འབྱར། གཟིམས་གུར། ན་བཟའ་ཐབས་མ་ཆག་ཙམ་མ་
གཏོགས་ཚང་མ་སྤང་དག་གིས། གཙོ་ཆེར་༧རྒྱལ་བའི་དབང་པོ་བཅུ་དྲུག་པ་དེ་
སྐབས་ཀརྨ་དགོན་དུ་ཕེབས་ཡོད་པ་དང༌། སྐྱབས་མགོན་སི་ཏུ་རིན་པོ་ཆེ་བཅས་
རྣམ་པ་གཉིས་ལ་སྐུ་ཆས་གང་དྲག་ནས་འབུལ་ཆེན། དེ་མཚམས་རྫོང་སར་མཁྱེན་
བརྩེ་རིན་པོ་ཆེ་དང་། མཁན་ཆེན་རྡོ་རྗེ་འཆང་དྲུང་རིན་པོ་ཆེ་བཅས་ལ་འབུལ་ཆེན་
བཅས་རྗེ་ཉིད་ཀྱིས་བཅད། འཕྲོས་ཇི་འོས་གྱིས་གསུངས་པ་ལྟར་ཞབས་གྲས་མཛོད་
རྣམ་གཉིས་ཀྱིས་མཚུར་ཕུ་མན་ཆད་ཡར་མར་བླ་དགོན་ཁག་ལ་ཆོས་རྒྱབ་ཞབས་
བརྟན་བསྒྲུབས་པས་ཅུང་དྭངས། དྲུང་རིན་པོ་ཆེ་གདན་དྲང་ཆེད་བསྐྱོད་ཀྱིས་ཚེ་
སྒྲུབ་བླ་གླུད་དང་། ཚེ་དབང་བཅས་ཤིན་ཏུ་གྲངས་མང་མཛད། ཞབས་བརྟན་ཀྱང་
རྗེ་རང་ཉིད་ཀྱིས་ཚོགས་དང་ཡིག་བརྒྱ་གྲངས་ཅི་འགྲོ་དགོས་གསུངས་པ་ལྟར་ཞུས།
བསྙུན་གཞི་ཚབས་ཆེ་ནས་ཐུགས་འཁྲུལ་བ་ལྟ་བུའི་གསུང་ལས་སྒྲོལ་དཀར་མཇལ་
ནས་སྐུ་ཚེའི་ཚད་ཅིག་གསུངས་ཀྱང་སྔ་མ་མ་གསལ། རྗེས་སུ་ཡང་མཇལ་ནས་



64
འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
བགྲང་བྱ་མཁའ་ཀླུ་བདུན་བཅུ་གསུམ་ཞེས་གསུངས་བྱུང་བས་ད་རེས་མི་འཆི་བར་
འདུག་ཅེས་དང་། རྒྱལ་བའི་དབང་པོའི་མདུན་སྐྱབས་རྟེན་ཕུལ་བའི་འབྱོར་ལན་
བཀའ་རྒྱ་འདིར་ཁྱེར་ཤོག་གསུངས། ཞབས་གྲས་ཀྱིས་ད་དུང་བཀའ་རྒྱ་བསླེབ་མ་
ཐུབ་ཞུས་ཀྱང་། བཀའ་རྒྱ་ཁུར་ཤོག དེ་ནང་འདི་དང་འདི་ཞེས་གསུངས་འདུག་ཅེས་
སོགས་གསུངས་པ་མི་རིང་བར་བཀའ་རྒྱ་དངོས་འབྱོར་བས་དེ་ཁོ་ན་ལྟར་འདུག་
གོ །འདི་སྐབས་ཕེབས་ལམ་རྗེ་ཉིད་གཅིག་པུ་ལས་ཞབས་གྲས་ཚང་མར་ཆིབས་པ་
སོགས་ཅི་ཡང་མེད་པས་སྡེ་དགོན་རྣམས་ཀྱིས་ས་ཚུགས་རིམ་པར་སྐྱེལ་མ་ཞུས།
འོན་ཀྱང་རྟ་སྒ་སོགས་མེད་པའི་འོ་བརྒྱལ་ཆེ་བ་བྱུང་ཡོད་འདུག་ཀྱང་། རྗེ་ཉིད་སྐུ་
ཁམས་རིམ་དྭངས་བཀའ་དྲིན་གྱིས་མི་རིང་བར་སྒར་གཞིས་ཕུན་སུམ་ཚོགས་པ་བྱུང་
ངོ༌། །དེ་ནས་དྲུང་རིན་པོ་ཆེ་བཅས་ལྷན་རྒྱས་རིམ་པར་ཕེབས་པས་ཀརྨ་རི་ཁྲོད་ལྷ་
སྟེང་དུ་ཟླ་བ་༡༠ པའི་ཚེས་༢༥ ལ་འབྱོར། དེར་ཞབས་གྲས་བླ་གྲྭ་རྣམས་གཙོས་
རང་གཞན་ཚང་མས་སྐུ་རིམ་ཞབས་བརྟན་མང་པོ་བསྒྲུབས། བསྙུན་ཁམས་ཇེ་
དྭངས་གྱིས་ལོ་མཇུག་དགུ་ཆེན་འཚོགས་ཕེབས་གནང་། དེ་སྐབས་ནས་བསྙུན་གཞི་
ཤིན་ཏུ་དྭངས་ནས། མེ་གླང་གནམ་ལོ་གསར་ཚེས་ནང་གདན་ས་ཆེན་པོ་ཀརྨ་དགོན་
དུ་ཕེབས། ཚེས་བཅུའི་འཆམ་མཇལ་མཛད། ཕྱོགས་འདུས་དགེ་ཚུལ་སློང་བརྒྱད་ཅུ་
ཡར་བརྒལ་བསྒྲུབས། དབང་ལུང་ཕྲན་ཚེགས་མང་དུ་མཛད།
རྩི་རྐེ་ནས་གཏེར་ཆེན་མཆོག་གྱུར་གླིང་པའི་སྤྲུལ་སྐུ་རིན་པོ་ཆེས་གདན་ཞུས་
ལྟར་དེར་ཕེབས། ཐུགས་སྒྲུབ་བར་ཆད་ཀུན་སེལ་གྱི་སྒྲུབ་ཆེན་སྨན་སྒྲུབ་སྐབས་
ཕུག་གཏོར་རྣམས་ལས་རོ་བཅུད་ལྡན་པའི་བདུད་རྩི་ལྷད་མེད་འབབ་པ་ཀུན་གྱི་
སྤྱོད་ཡུལ་དུ་གྱུར་པ་བཅས་ལེགས་པར་གྲུབ། བླ་མ་བསམ་གཏན་རྒྱ་མཚོ་དང༌།
གཏེར་སྲས་སྤྲུལ་སྐུའི་མདུན་ནས་ཐུགས་སྒྲུབ་བར་ཆད་ཀུན་སེལ་གྱི་དབང་རྩ་བ་



ཀུན་ཁྱབ་སྙན་པའི་བ་དན། 65
ཡན་ལག་དང་བཀླགས་ལུང་བཅས་ཚང་མ་གསན། ༧རྗེ་བཅུ་པའི་ཕྱག་བླུགས་དགུ་
པ་དབང་ཕྱུག་རྡོ་རྗེའི་སྣང་བརྙན་རིན་པོ་ཆེའང་འདི་སྐབས་ཕྱག་ཏུ་འབྱོར། ལེགས་
གསོའི་གཏོང་རག་རྒྱ་ཆེར་བསྩལ། འཛི་སྒར་མཆོག་སྤྲུལ་རིན་པོ་ཆེ་ཞི་བར་
གཤེགས་པའི་དགོངས་རྫོགས་སུ་དབོན་མཛོད་པས་གདན་འདྲེན་འབྱོར། དེར་བྱོན་
ནས་སྐུ་གདུང་བསྲེག་བཞུ་དགོངས་རྫོགས་བཅས་གྲུབ་ནས་གདན་ས་དཔལ་སྤུངས་
སུ་ཕེབས། འདི་སྐབས་རྒྱལ་བའི་དབང་པོ་བཅུ་དྲུག་པ་གདན་ས་དཔལ་སྤུངས་སུ་
བཞུགས་པས་ཡབ་སྲས་རྣམ་གཉིས་ཀྱི་མདུན་མཇལ་འཕྲད་སོགས་མཛད། ས་སྟག་
གནམ་ལོ་གསར་དུ་ཚེས་པའི་དགའ་སྟོན་སོགས་དང་། བསྙེན་སྒྲུབ་ཅི་རིགས་མཛད་
པའི་བར་མཚམས་སུ་ཉེ་གནས་བླ་མ་ཟླ་འོད་དང་དཔལ་འབྱོར་བླ་མ་འབྲུག་རྒྱལ་
སོགས་ལ་མར་མིའི་རྣམ་མགུར། དྭགས་པོའི་བཀའ་འབུམ་བཅས་ཀྱི་ལུང་གནང་།
གནས་བཟའ་དམ་ཚིག་སྤྲུལ་སྐུའི་མདུན་ནས་བཀའ་རྒྱ་གཏེར་མཛོད་གསུམ་གྱི་ལུང་
གསན། ལོ་མཇུག་ཏུ་ཚེ་ཚ་སྟོད་སྨད་དུ་འབྲུ་སྡོམ་དུ་ཡང་ཕེབས་པར་སྦྱིན་བདག་
ཁག་རྣམས་ལ་དམ་པའི་ཆོས་ཀྱི་འབྲེལ་བའི་ཕྲིན་ལས་བསྐྱངས། དཔལ་སྤུངས་
དགོན་དུ་འདི་སྐོར་ལོ་སྔ་རྗེས་མང་པོར་བུམ་སྒྲུབ་རྡོར་སེམས་གཉིས་ཀྱི་རྡོར་སློབ་
དང་དགུ་ཆེན་ལའང་ལོ་གཉིས་ཙམ་ཕེབས། ས་ཡོས་ལོར་ལྷ་ཐོག་རྒྱལ་རྒན་འདས་
པའི་ཆེད་གདན་ཞུ་འབྱོར། དེར་ཕེབས་ནས་གསུང་ཆོག་བྱང་སྲེག་སོགས་བཞེད་
སྐོང་རིགས་གྲུབ་ནས་རྩི་རྐེ་མཆོག་གླིང་གདན་སར་ཕེབས། དབང་ཆོས་བཞེད་སྐོང་
ཅི་རིགས་གྲུབ། མཆོག་གླིང་སྤྲུལ་སྐུ་དང་ལྷན་རྒྱས་ཐུགས་སྤྲོ་དགའ་སྟོན་རྒྱས་པར་
མཛད། དེ་ནས་ཟུར་མང་རྣམ་རྩེར་ཕེབས། བླ་གྲྭ་རྣམས་ཀྱི་བཞེད་སྐོང་དང་ནང་
ཆེན་ཕྱོགས་སུ་ཕེབས། དཔལ་ངེ་དགོན་སོགས་གདན་འདྲེན་རིམ་བྱུང་རྣམས་ལ་
ཕྲིན་ལས་བསྐྱངས། ཇ་པ་དགོན་ཞབས་སུ་རཏ་གླིང་ཐུགས་གསང་སྒྲུབ་ཆེན་མཐའ་



66 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
རྒྱས་ལེགས་པར་གྲུབ། སྤྲེལ་ཚྭ་ཁ་ནས་རིམ་བརྒྱུད་ནང་ཆེན་རྒྱལ་ཁབ་ཏུ་གདན་
ཞུས་ལྟར་ཕེབས། རྒྱལ་པོ་ཡབ་སྲས་ལ་ཚེ་དབང་སོགས་བཞེད་སྐོང་། དགེ་རྒྱལ་
སྨད་མའི་མ་ཡུམ་གྲོངས་ནས་གདན་འདྲེན་ལྟར་དེ་ཕྱོགས་སྟོད་སྨད་བར་གསུམ་གྱི་
དཔོན་སྡེ་དགོན་ཁག་རྣམས་ལ་དབང་རྗེས་གནང་གཤིན་གསོན་ཆོ་ག་སོགས་གང་
འདོད་ཀྱི་བཀའ་དྲིན་སྐྱོང་གྲུབ་ནས་ཨ་ཁྲོའི་ཕྱོགས་སུའང་དགོན་ཁག་རྣམས་ཀྱི་ངོར་
འཁྱུག་ཙམ་ཕེབས། ཕྱིར་ཕེབས་ལམ་བོ་རོག་གཞུང་ཕྱོགས་སྐོར་ཞིག་ཏུ་ཁྲ་ལེགས་
རིན་པོ་ཆེ་དབྱར་སྡོམ་ཕེབས་པ་དང་མཇལ། ཁྲ་འགུ་དགོན་དུ་དབྱར་གནས་ལྷ་ཁང་
གསར་བཞེངས་ལ་རབ་གནས་ཆེད་ཕེབས་ཞུས་ལྟར་དགོན་དེར་རབ་གནས། གཡང་
སྐྱབས། བསྐང་གསོ་སོགས་དང་འདོད་ཆོས་མང་དུ་གནང་། བན་ཆེན་དགོན་དང་
ཞང་འགུ་དགོན། དྲན་ཐང་རྣམ་རྒྱལ་གླིང་སོགས་དགོན་ཁག་རྣམས་དང་། ལམ་
འཁོད་མཆོག་དམན་མང་པོའི་འདོད་སྐོང་འབྲེལ་ཚད་དོན་ལྡན་དུ་གནང་གྲུབ་ནས་
ཟླ་༡༡ པའི་ཚེས་་་་་་ནང་གདན་ས་ཡང་ཁྲོད་དུ་ཕྱག་ཕེབས། ལོ་མཇུག་དུས་གཏོར་
སོགས་སྔ་རྒྱུན་རྣམས་ལེགས་པར་གྲུབ་བོ། །
སྐུ་གོང་མའི་སྒྲུབ་ཁང་ཞིག་གསོ་རྒྱ་བསྐྱེད་མཛད་པ།
ལྕགས་སྦྲུལ་གནམ་ལོ་གསར་དུ་ཚེས། ཟླ་༢ པའི་ཚེས་༨ ལ་སྔོན་འཇམ་མགོན་
གོང་མའི་དུས་ཀྱི་སྒྲུབ་ཁང་ལོ་གྲངས་མང་བས་རྙིང་སྐྱོན་དང་། འདི་ནས་སྒྲུབ་གྲྭ་ཁ་
འཕར་མང་བས་ཧ་ཅང་ཆུང་སྐྱོན་བཅས་གང་ཐད་གཞི་ནས་གསར་བཞེངས་མཛད་
པར་རྙིང་པ་བཤིགས་ཤིང་ས་རྡོ་ཁོད་སྙོམ་ཕྱིར་བཤང་ར་སོགས་ངལ་རྩོལ་ཆེན་པོས་
རྨང་བཏིངས། ཟླ་༡༠ པའི་ནང་ལྷ་ཁང་དང་མཚམས་ཁང་ཕྱི་ཁོག་སྡོད་ལོ་ཙམ་གྲུབ།



ཀུན་ཁྱབ་སྙན་པའི་བ་དན། 67
སྔར་དཔོན་སློབ་བཅུ་ཡོད་སྟེང་གསར་དུ་བཅོ་ལྔ་ཙམ་བསྣན་ནས་སྒྲུབ་པ་པོ་དངོས་
ཉེར་ལྔ་ཡོད་རྒྱུའི་ཐུགས་བཞེད་མཛད། མགོན་ཁང་དངོས་བང་ཁང་ཚོན་རྩི་བཅས་
གྲུབ་ནས་རྟེན་གཏོར་དང་རྟག་གཏོར་རྣམས་ཀྱང་ལེགས་པར་བཀོད་གྲུབ། ལོ་
མཇུག་མགོན་པོའི་གཏོར་སྒྲུབ་སྐབས་ཀྱི་གཏོར་ཆེན་རྩམ་འབོ་བརྒྱད་ཅུ་སྐོར་གྱིས་
བཅའ་རྒྱུ་སོགས་མདོར་ན་ཕྱི་ཡི་གཙུག་ལག་སྒྲུབ་ཁང་ཉེར་མཁོའི་ཁང་པ་རྣམས་
དང༌། ནང་གི་རྟེན་མཆོད་བཅས་བླ་ནས་བླར་འདེགས་པའི་མཛད་སྒོ་རིམ་སྐྱོང་དང༌།
འདི་རིགས་རྡོར་སློབ་བླ་མ་ཀར་ལུ་རིན་པོ་ཆེས་ཀྱང་ཕྲིན་ལས་ཀྱི་རོགས་རམ་ཕུལ་
དུ་ཕྱིན་པ་གནང་བ་བཅས་ཀྱིས་མཐར་ཕྱིན་པར་གྱུར་ཏོ། །ཆུ་རྟ་གནམ་ལོ་གསར་
ཚེས་ནས་ཀྱང་སྒྲུབ་ཁང་སྐོར་གྱི་ཤིང་ལས་ཚོན་རྩི་ལོགས་བྲིས་སོགས་མུ་མཐུད་
བགྱིད་བཞིན། ཚེས་དུས་མཆོད་པ་འདོན་པ་རྣམས་སོགས་རྒྱས་པར་མཛད། ཟླ་༧
ཚེས་༤ ཉི་མ་མེ་བཞིའི་འགྲུབ་སྦྱོར་ཉིན་དབུ་བཙུགས་པའི་སྒྲོལ་དཀར་བསྙེན་སྒྲུབ་
ཚད་ལྡན་དང་གཅོད་ཀྱི་ཚོགས་རྒྱ་བཅས་རིང་སྦྲེལ་མཛད། འདི་སྐབས་ཞེ་ཆེན་ཀོང་
སྤྲུལ་རིན་པོ་ཆེ་པདྨ་དྲི་མེད་ལེགས་པའི་བློ་གྲོས་མདུན་ནས་སོ་ལུགས་ཡང་དག་ཟླ་
གམ་དགུ་མའི་དབང་དངོས་སྟ་དང་རྡོ་རྗེ་འཆང་རྒྱལ་ཚབ་རིན་པོ་ཆེའི་བཀའ་འབུམ་
པུསྟི་བཅུ་པོའི་ལུང་ཡོངས་རྫོགས་གསན། གཏེར་མཛོད་དབང་ལུང་དང་པོ་གསུང་
བཞེད། རྗེ་ཉིད་དང་བླ་རྒན་ཀརྨ་གཙོས་གྲྭ་འཁོར་མང་པོས་ཕྱག་དཔེ་ལ་མཆན་བུ་
དང་གསན་ཡིག་སྟེང་ནས་དབང་ལུང་ཡོད་མེད་ཞིབ་ཆ་སོགས་ཟླ་བ་ཁ་ཤས་མཛད།
རྗེ་གོང་མའི་ཟབ་གཏེར་གསང་ཐིག་བླ་སྒྲུབ་བསྙེན་རྒྱས་དང་། རིགས་ཐམས་ཅད་
ཀྱི་ཁྱབ་བདག་དཔལ་རྡོ་རྗེ་སེམས་དཔའ་སྨིན་གླིང་ལུགས་བཀའ་གཏེར་ཆུ་བོ་
གཉིས་འདྲེས་ཀྱི་བསྙེན་སྒྲུབ་ལས་རུང་མཛད། མཆོད་གཏོར་དབང་གཏོར་རྣམས་
བཟོ་སྒྲོས་ཤིན་ཏུ་ལེགས་པ་བླ་མ་ཚེ་དབང་རབ་བརྟན་དང་བཀྲ་ཤིས་རྒྱ་མཚོ་སོགས་



68
འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ལ་བཀའ་གནང་སྟེ་སྔ་ཆུད་མཛད། །
ཆུ་ལུག་ཟླ་༢ ཚེས་༢༥ ཉིན་དབུ་ཚུགས་པའི་རིན་ཆེན་གཏེར་མཛོད་ཆེན་པོའི་
དབང་ལུང་དང་པོ་གནང་བར། ཞུ་མི་སློབ་མའི་ཚོགས་ཀྱང་སྐྱབས་མགོན་དཔའ་
བོ་རིན་པོ་ཆེ། དཔལ་སྤུངས་བེ་རུ་མཁྱེན་སྤྲུལ་རིན་པོ་ཆེ། དཔལ་སྤུངས་དབོན་
བསམ་སྤྲུལ་རིན་པོ་ཆེ། རྡོར་སློབ་བླ་མ་ཀརྨ་རང་བྱུང་ཀུན་ཁྱབ། ཟུར་མང་འབྲུག་པ་
སྤྲུལ་སྐུ་དང་རས་ཆུང་སྤྲུལ་སྐུ། ཚབ་ཚ་སྒྲུབ་སྤྲུལ། ཉ་འགེ་སྤྲུལ་སྐུ། སྐུ་སྐྱེ་བློ་གྲོས།
ནོར་སྤྲུལ། ལྷ་སྟེང་འཇའ་མོ་སྤྲུལ་སྐུ། གཏེར་སྲས་མཐུ་སྟོབས་རྣམ་རྒྱལ། ཇ་པ་
གཏེར་སྤྲུལ། དད་པ་དགོན་སྤྲུལ་སྐུ་གཉིས། དབོན་སྟོད་ལྷ་འབྲང་སྤྲུལ་སྐུ་སོགས་
དང་གཞིས་བྱེས་རིས་མེད་བླ་གྲྭ་དྲུག་ཅུ་ཡར་བརྒལ་བྱུང་། སྐྱབས་རྗེ་ཁྲ་ལེགས་རིན་
པོ་ཆེས་ཀྱང་སྔ་རྗེས་རྣམས་སུ་དབང་སྣ་མང་བར་གསན། ཐུགས་རྗེ་ཆེན་པོའི་སྐོར་
སོགས་ཁྲོམ་དབང་རུང་སྐབས་བརྒྱ་ཕྲག་ལྷག་པ་བཅས་ལ་རྒྱལ་དབང་མཁའ་ཁྱབ་
རྡོ་རྗེའི་དབང་ཟིན་དང་ཕྱག་བཞེས་ཇི་ལྟར་དཔལ་རྡོ་རྗེ་སེམས་དཔའི་དབང་ཁྲིད་
བཅས་ནས་བཟུང་། རྒྱུད་སྡེའི་སྐོར། བླ་སྒྲུབ་ནང་གསེས་ཞི་དྲག་སྐོར་བཅས་སྒྲུབ་སྡེ་
བརྒྱད་སྤྱི་དང་བྱེ་བྲག་སྐོར། མཁའ་འགྲོ་དང་ཆོས་སྐྱོང་སྐོར། ཞར་བྱུང་བོན་ལུགས་
ཁ་ཤས་དང་ལས་བྱེ་བྲག་གི་སྐོར། རྫོགས་ཆེན་སེམས་ཀློང་མན་ངག་སྡེ་བཅས་
མཐར་དགེ་ཚེ་གསང་དབང་ཆེན་དོན་དབང་བཅས་དབང་རྣམས་ལ་ཕྱག་ལེན་
སོགས་སླ་འཆོས་གཏན་ནས་མེད་པའི་ཤིན་ཏུ་ཞིབ་ཆ་མཛད། ཁྲིད་ལུང་རྣམས་ཀྱང་
གསལ་དག་གོ་བརྡ་འཕྲོད་ངེས་དང་། དེ་བཞིན་མཆོད་པ་སྤྱི་བྱེ་གཟབ་རྒྱས། དབང་
ཆེན་རྣམས་ལ་ཚོགས་འཁོར་སོགས་ཤིན་ཏུ་གཟབ་སྤྲོས་བཅས་སྐབས་འདིར་བྱས་
ལ་མ་བསགས་པ་མིན་པའི་གོ་ཆོད་ངེས་དང་ཕྱིན་ཆད་དབང་ལུང་འཆད་སྤེལ་མཁན་
གྱི་མིག་ལྟོས་ལ་ཕན་ངེས་མཛད་ནས། བཀླགས་ལུང་དང་བཅས་པ་ཡོངས་སུ་



ཀུན་ཁྱབ་སྙན་པའི་བ་དན། 69
རྫོགས་པ་ཟླ་༨ ཚེས་༡༣ ལ་ལེགས་པར་གྲུབ། འདི་སྐབས་སྐྱབས་རྗེ་དཔའ་བོ་
རིན་པོ་ཆེ་སོགས་ཞུ་མཁན་བླ་ཆེན་རྣམས་གཙོས་འབྱོར་ལྡན་ཁག་གིས་མང་ཇ་ཕྱག་
འགྱེད་ཚོགས་འཁོར་སོགས་གཟབ་རྒྱས་དང་བླ་མ་རིན་པོ་ཆེ་ཀ་ལུས་ཕྱག་རྫས་གང་
ཡོད་ཀྱིས་མཆོད་འབུལ་རྒྱ་ཆེ་རྒྱུན་རིང་མཛད། རི་ཁྲོད་བླ་བྲང་རང་ནས་མཆོད་རྫས་
རིགས་གཏོང་སྒོ་རྒྱ་ཤིན་ཏུ་ཆེ་བ་གནང་བ་བཅས་འཕྲོས་དོན་ཙམ་མོ། །
དབང་ལུང་གྲུབ་འཕྲལ་ཡང་ཁྲོད་ཀར་རབས་ལྷ་ཁང་དུ་རྗེ་རང་ཉིད་སློབ་ཚོགས་
དང་བཅས་པས་མཆོག་གླིང་ཐུགས་སྒྲུབ་བར་ཆད་ཀུན་སེལ་སྒྲུབ་ཆེན་སྨན་སྒྲུབ་དང་
སྦྲེལ་མ་མཛད། ལེགས་པར་གྲུབ་ནས་ཁྲོམ་དབང་སྐབས་ཡང་ཁྲོད་གནས་ཁང་དོག་
པས་མ་ཤོང་ནས་ཚུར་རྒྱབ་སྤོ་གྲས་ཞེས་པར་གནང་། སྐྱ་སེར་ཕོ་མོ་སྟོང་ཕྲག་ཡར་
བརྒལ་འདུས། འདི་ཡི་དབང་ལུང་སྐབས་དུས་གཅིག་སྐུ་ཁམས་ཅུང་མ་དྭངས་པས་
ཉིན་བཅོ་ལྔ་སྐོར་ཆོས་མཚམས་འཇོག་དགོས་བྱུང་བ་དང་། སྐུ་ཞབས་མཁྱེན་སྤྲུལ་
རིན་པོ་ཆེས་ཐུགས་བྲེལ་སྐབས་སོགས་ཉིན་རེ་གཉིས་ལས་བར་མཚམས་མེད་པར་
རིང་སྦྲེལ་མཛད་དོ། །དེ་རྗེས་རྗེ་དཔའ་བོ་རིན་པོ་ཆེའི་མདུན་ནས་ཀར་ལུགས་ཀུན་
རིགས་རྣམ་གྲོལ་སྒོ་ཆེན་གྱི་དབང་ལུང་དང་མི་འཁྲུགས་ལྷ་དགུའི་རྗེས་གནང་།
ཆོས་རྗེ་གླིང་པའི་གཏེར་ཆོས་ཡོངས་རྫོགས་ཀྱི་དབང་ལུང་གསན། ཤིང་སྤྲེལ་ལོ་
གསར་དུ་ཚེས། འདི་སྐོར་བཀའ་འགྱུར་བླ་མ་རིན་པོ་ཆེའི་མདུན་ནས་རྒྱལ་བའི་
བཀའ་འགྱུར་ཡོངས་རྫོགས་བཀླགས་ལུང་གསན་པ་དང་ཁྲ་ལེགས་རིན་པོ་ཆེས་
ཞུས་ངོར། རྗེ་ཁྲ་ལེགས། བླ་མ་རིན་པོ་ཆེ་ཀར་ལུ། ལྷ་སྟེང་འཇའ་མོ་སྤྲུལ་སྐུ། གོ་ཆེ་
ཧོར་སྐུ་སྤྲུལ་སྐུ་སོགས་དཔོན་སློབ་ཉི་ཤུ་སྐོར་ལ་གདམས་ངག་མཛོད་ཀྱི་དབང་ལུང་
ཁྲིད་དང་བཅས་པ་ལན་དང་པོ་བསྩལ། ཤིང་བྱ་གནམ་ལོ་གསར་དུ་ཚེས། ཁྲ་
ལེགས་རིན་པོ་ཆེ་སོགས་ལ་མར་མིའི་རྣམ་མགུར། རྗེ་དུས་གསུམ་མཁྱེན་པའི་



70 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
བཀའ་འབུམ། དབང་ཕྱུག་རྡོ་རྗེའི་བཀའ་འབུམ། བདུད་འདུལ་རྡོ་རྗེའི་བཀའ་
འབུམ་སོགས་ཀྱི་ལུང་དང་། གཞན་དབང་ལུང་འགའ་རེ་གནང་། རྔོག་པའི་བརྟག་
གཉིས་འགྲེལ་པ་རིན་ཆེན་རྒྱན་འདྲ་ལུང་སོགས་ཚུར་ལའང་འགའ་རེ་གསན། ཟླ་༥
ཚེས་༡༡ ལ་རྒྱལ་དབང་རྡོ་རྗེ་འཆང་གིས་བདག་གིས་གཙོས་ཡིད་ཅན་མང་པོ་
འཁོར་བའི་མཚོ་ལས་ཕྱག་གིས་འདྲེན་པའི་བཀོད་པ་མཐོང་ཞེས་ཕྱག་ལིར་ཕྱག་
བྲིས་གནང་འདུག འདི་དག་གི་ལོ་སྔ་རྗེས་གང་རིགས་རྣམས་སུ་བླ་མ་ཀར་ལུའི་
མདུན་ནས་ཤངས་པའི་གཞུང་པོད་བཞི། མགོན་པོའི་གཞུང་པོད་སྟོད་སྨད་ལུགས་
གཉིས་བཅས་ལུང་དང་། ཆུ་འགུར་བླ་མ་བསོད་ནམས་ཚེ་བརྟན་ལས་བསྟན་བཅོས་
ཆེན་པོ་ཤེས་བྱ་ཀུན་ལ་ཁྱབ་པའི་བཤད་ལུང་དང་ས་བདག་ཉེས་སེལ་སོགས་མང་
པོ། སྒྲུབ་དཔོན་བདེ་ལེགས་ལས་ཟབ་མོ་ནང་དོན་ཞིབ་ཁྲིད་བཅས་གསན་ཡོད་
འདུག མེ་ཁྱི་གནམ་ལོ་གསར་དུ་ཚེས། འདི་ལོ་ཁྲ་འགུ་ནས་ཁྲ་ལེགས་རིན་པོ་ཆེས་
ཐུགས་སྒྲུབ་བར་ཆད་ཀུན་སེལ་སྨན་སྒྲུབ་སྦྲེལ་མ་འཛུགས་བཞེད་ཀྱི་དབུ་བཞུགས་
སུ་གདན་དྲངས་མ་ཕེབས་ཀ་མེད་བྱུང་
། དེ་གར་སྒྲུབ་ཆེན་གཙོས་པའི་ཐུགས་བཞེད་
རིགས་བར་ཆད་མེད་པར་གྲུབ་ནས་སྒ་སྟོད་ཕྱོགས་དགོན་ཁག་རྣམས་ཀྱིས་གདན་
འདྲེན་རིམ་གྱིས་ནན་ཏན་ཆེ་སྟབས་སོ་སོར་འདོད་ཆོས་དབང་ལུང་བར་མེད་དང་
ལམ་འཁོད་ཀུན་ལ་གཤིན་གསོན་ཆོ་ག་རིགས་རེ་སྐོང་ཐུགས་བྲེལ་རིམ་སེལ། ཀརྨ་
ཀཾ་ཚང་། འབྲུག་པ་བཀའ་བརྒྱུད། འབྲི་གུང་བ་སོགས་གྲུབ་མཐའ་རིས་མེད་པའི་གྲྭ་
བཙུན་སྟོང་ཕྲག་ཡར་བརྒལ་རབ་ཏུ་བྱུང་བ་དང་བསྙེན་པར་རྫོགས་པའི་མཁན་པོ་
མཛད། བཙུན་མ་མང་པོ་ལའང་སྡོམ་པ་བསྩལ་བ་སོགས་བཀའ་དྲིན་གྱིས་ཁྱབ་པར་
མཛད་ནས་ཁྲ་འགུ་དགོན་དུ་སླར་འཁོར། ལོ་མཇུག་དགུ་ཆེན་འཚོགས་དབུར་
ཕེབས། མེ་ཕག་གནམ་ལོ་གསར་ཚེས་ཀྱི་དགའ་སྟོན་དང་ཚེ་སྒྲུབ་དུས་ཆེན་སྔ་



ཀུན་ཁྱབ་སྙན་པའི་བ་དན།
71
འཐེན་གྱིས་གར་འཆམ་གཟིགས་འབུལ་མཛད་བཞེད། རྗེ་ཉིད་དབུར་བཞུགས་
ཀྱིས་ཚེ་སྒྲུབ་ཉིན་གཅིག་ཆོ་ག་བཏང་ནས་གར་འཆམ་ལ་གཟིགས་ནས་རིམ་པར་
ཆོས་སྒར་བཏེག བན་ཆེན་དགོན་དང་ཞང་འགུ་དགོན་སོགས་ལམ་འཁོད་དགོན་སྡེ་
སྦྱིན་བདག་ཁག་ལ་རང་རང་འདོད་པའི་དབང་རྗེས་གནང་ལུང་ཁྲིད་གསོན་གཤིན་
ཆོ་གས་རེ་བ་བསྐངས། རྣམ་རྒྱལ་གླིང་བླ་མ་ཁ་ཤས་ལ་མ་མགོན་ཞལ་སྦྱོར་གྱི་
གཏོར་དབང་གནང་ནས་ཟླ་༢ པའི་ཚེས་༧ ལ་དཔལ་སྤུངས་ཡང་ཁྲོད་ཀྱི་གདན་
སར་ཕེབས་སོ། །
༼མཚོ་སྔོན་དུ་བྱོན་པ་ནས་བཟུང་འདི་བར་རྣམ་ཐར་རྩ་ཐོ་ཞལ་གསུང་མེད་པར་མ་ཟད།
ཕྱག་ལི་ལའང་ཕྱག་ཐོ་ཞིབ་ཆ་མེད་པའི་ཧོལ་ཁོངས་སུ་སོང་འདུག་པས་རང་གཞན་རྣམས་ཀྱི་
ཆེད་ཕྲན་བུ་ས་བཅད་མ་སྟོང་པའི་ཕྱིར་དུ་བྲིས་པ་ལས་ཞིབ་ཆ་མེད་ཅིང་ཤེས་བཞིན་དུ་སྤྱི་
བརྟོལ་བསྐྱེད་ནས་རྫུན་ལབ་པའང་མེད་ཀྱང་། ཅུང་ཟད་ནོར་འཁྲུལ་ཡོད་སྲིད་ན་དམིགས་
མེད་ཐུགས་རྗེའི་བདག་ཉིད་རྗེ་བླ་མ་རྩ་གསུམ་ཆོས་སྲུང་དང་བཅས་པས་བཟོད་པར་མཛད་
དུ་གསོལ། ད་ནི་འདི་ནས་ཞིང་བརྗེ་ཁ་བར་ཕྱག་ལ་ལས་ཞིབ་མོར་འཁོད་འདུག་པ་ཉིད་འབྲི་
བར་བྱ་སྟེ།༽
དབུས་ཕེབས་ཐེངས་གཉིས་པར་བསྟན་འགྲོར་སྨན་པའི་
མཛད་ཕྲིན་རྒྱ་ཆེར་བསྐྱངས་པ།
མེ་ཕག་ཟླ་༢ ཚེས་༡ ནས་ཟླ་བཟང་སྤྲུལ་པའི་སྐུར་ནཱ་རོ་ཆོས་དྲུག་གི་ཁྲིད་གནང་།
རྡོར་སློབ་བླ་མ་ཀར་ལུའི་མདུན་ནས་དུས་འཁོར་ལྷ་དགུའི་བསྙེན་ཡིག་གི་ལུང་
གསན། བླ་མའི་ཆོས་གོས་སྣམ་སྦྱར་ལ་བྱིན་རླབས་ཞུས་པ་ལྟར་གནང་ནས་ཧོར་



72 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཁོག་ཏུ་ཕེབས། ཡང་ཁྲོད་མགོན་ཁང་དུ་གཏང་རག་གསོལ་འཕར་དང་སྤྱན་
གཟིགས་ཕུལ། དམ་རྫས་གཟུངས་གཞུག་སོགས་གཞན་གྱི་རེ་སྐོང་མང་ཙམ་དང་
རྒྱལ་དབང་བཅུ་དྲུག་པའི་ཞབས་བརྟན་ཚེ་སྒྲུབ་བླ་གླུད་ཉིན་བརྒྱད། ཟླ་སྤྲུལ་ལ་
ཕྱག་ཆེན་ངེས་དོན་རྒྱ་མཚོའི་ཁྲིད་ལུང་བཅས་གནང་། སྒྲུབ་གླིང་དུ་༧སྐྱབས་མགོན་
རིན་པོ་ཆེའི་ཞལ་མཇལ་སྙན་ཞུ་དང་། དབུས་སུ་ཕེབས་རྒྱུའི་སྣ་སེལ་ཚེས་༢༢ ནས་
མ་མགོན་དྲག་མདོས་མཐའ་རྒྱས་སྒར་བསང་བཅས་གནམ་གང་བར་བསྒྲུབས།
ལྟས་མཚན་ལེགས་གསུངས། ས་ག་ཟླ་བའི་ནང་དཔལ་མོའི་ལུགས་ཀྱི་བསྙུང་ཆོག་
ཚར་གསུམ་རེ་སོགས་ལག་ལེན་ཤིན་ཏུ་ཞིབ་མོ་གཞུང་མཐུན་མཛད་ནས་ཆ་བརྒྱད་
རྗེས་ཆོག་བཅས་གྲུབ་པར་མཛད། རྗེ་ཉིད་ཀྱི་ཞལ་ནས། དེང་སང་རང་རེ་སེར་
གཟུགས་རྣམས་ཀྱིས་སྡོམ་པ་གསུམ་ག་ཞུ་བཞིན་སྲུང་མཚམས་སོགས་ལ་ཇི་མི་སྙམ་
པ་འདིས། ཐར་པ་ལྟ་ཅི་སྨོས་མཐོ་རིས་མི་ལུས་ཙམ་ཡང་ཐོབ་དཀའ། དེ་མ་ཐོབ་ན་
འཁོར་བ་མཐའ་མེད་པར་སྲིད་པའི་དུ9ཁ་ཆེན་པོ་ཉམས་སུ་མྱོང་དགོས་ངེས་པས།
ཐུང་འཕྲལ་ཤི་འདྲ་སོང་ན་མི་ལུས་འཐོབ་ཕྱིར་བསྙུང་གནས་སྡོད་པ་ཡིན་གསུངས།
ཁོང་ལ་དེ་འདྲའི་དོགས་པ་ག་ལ་ཡོད་ཀྱང་གྲྭ་འཁོར་སེར་གཟུགས་འཆལ་འཆོལ་
རྣམས་ལ་དགོངས་པའི་གསུང་ཡིན་པ་གོར་མ་ཆག་གོ །མི་ཕམ་སྤྲུལ་སྐུ་ལ་ལམ་
ཟབ་ལེའུ་བདུན་མའི་ལུང་དང༌། ཆབ་ཚ་ཉ་སྤྲུལ་སོགས་ཀྱི་བཞེད་སྐོང་། རོང་བོ་
རེབ་ཀོང་སྔགས་ཆེན་བཀྲ་ཤིས་དཔལ་ལྡན་ལ་སྨིན་གླིང་རྡོར་སེམས་དབང་ལུང་
བཅས་གནང་བ་གྲུབ། རྫོང་སར་དགོན་དུ་ཕེབས། སྤྲུལ་སྐུ་རིན་པོ་ཆེ་དང་ལྷན་རྒྱས་
ཀྱིས་ཞལ་འཕྲོས་སྣ་ཚོགས་དང་འཆི་མེད་འཕགས་མའི་སྙིང་ཐིག་ཚེ་ཡི་བྱིན་རླབས་
གྲངས་མང་ཚུར་གསན། ཕར་ལའང་ཐུགས་བཞེད་ལྟར་ཁམས་བྱེའི་བྱམས་ཆེན་
རབ་གནས་དང་འཇམ་མགོན་རིན་པོ་ཆེའི་ཟབ་གཏེར་ཡང་དག་གི་དབང་ལུང་།



ཀུན་ཁྱབ་སྙན་པའི་བ་དན།
73
རྒྱལ་དབང་བཅོ་ལྔ་པའི་བླ་སྒྲུབ་བདེ་ཆེན་གྲུབ་པའི་ཐིག་ལེའི་དབང་ལུང་། ཀརྨ་
སྙན་བརྒྱུད་ཀྱི་བདེ་མཆོག་ཡབ་བཀའ་ཡུམ་བཀའི་དབང་སོགས་ཉིན་གྲངས་མང་
བར་ཕུལ། ཚོགས་མཆོད་སོགས་ལྷན་རྒྱས་ཀྱིས་གཟབ་སྤྲོས་མཛད། ཡང་ཁྲོད་དུ་
ཚུར་ཕེབས་ནས་རྫོང་ཤོད་སྤྲུལ་སྐུ་དང་རྡོར་བྲག་སྤྲུལ་སྐུ་ལ་དབང་ལུང་ཁ་ཤས།
ཚེས་༢༧ ལ་དཔའ་བོ་རིན་པོ་ཆེའི་ཐུགས་དམ་རྟེན་མགོན་སྲོག་འཁོར་རབ་གནས་
བཅས་ཆོ་ག་རྒྱས་པར་བཏང་། ཟླ་༥ པའི་ནང་བླ་མ་ཀར་ལུ་ཧོར་ཁོག་ཏུ་ཡར་འབྱོར།
ཚེས་༧ ལ་དབུ་ཆེ་རྩེར་ལམ་བསང་རྒྱས་པ་བཏང་། ཚེས་བརྒྱད་དགུ་རྣམས་ལ་སྒྲུབ་
པ་རྣམས་ནས་ལམ་སེལ་དངོས་རོལ། མྱུར་མཛད་མགོན་པོའི་སྐོང་བ་བཅས་གང་
རྒྱས། མགོན་ཁང་ཁག་ལ་སྤྱན་གཟིགས་ཕུལ། དཔལ་སྤུངས་དབོན་རྒན་སྤྲུལ་སྐུ་
དང་རྡོར་བྲག་སྤྲུལ་སྐུ། སྡེ་ཞབས་ཀརྨ་སྡེ་བཙུན་ཕྱག་བྲིས་བཅས་བྱུང་བར་ཐུགས་
བྲེལ་རིམ་སེལ་གྱིས། ཚེས་༡༡ ཉིན་སྐྱབས་མགོན་མདུན་ཁམས་བདེ་ཞུ་བར་བྱོན་
ཞོར་རག་ཉག་ཕ་རྒན་ཤི་བར་བྱང་སྲེག་མཛད།
ཚེས་༡༢ ལ་དབོན་རྒན་གཙོས་པའི་ཆིབས་སྐྱེལ་གྱིས་རིམ་པར་རྩ་བརྒྱད་ཐང་
དུ་སྡེ་དགེ་ས་སྐྱོང་དང་རྫོང་སར་སྤྲུལ་སྐུ་རིན་པོ་ཆེའི་ཞུ་ཡིག་རྣམས་སླེབས། འཛམ་
གྲུ་བརྒལ་ཏེ་ལམ་འཁོད་ཚང་མའི་འདོད་དོན་བསྐངས། རྔོག་སྒེས་སུ་ཕེབས་སྐབས་
བདུད་རྩི་དིལ་ནས་གདན་འདྲེན་གྲྭ་མངགས་དང་ཁྲ་ལེགས་བང་མི་འབྱོར། རྟ་
ཐབས་རོལ་བསུ་བཅས་བདུད་རྩི་དིལ་དུ་བྱོན། རོལ་རྡོར་སྤྲུལ་སྐུ་རིན་པོ་ཆེ་དང་
དྲུང་པའི་ཡང་སྲིད་མཇལ་འཕྲད་ལ་འཇམ་མགོན་གྲོ་ལོད་བསྙེན་ཡིག་གི་ལུང་ཕུལ།
གཞན་ཡང་དགོན་དེར་རབ་གནས། ཁྲོམ་དབང་། གཡང་སྐྱབས་བཅས་གནང་།
དྲུང་རིན་པོ་ཆེའི་སྤྲུལ་སྐུ་གཙོས་དགེ་ཚུལ་དང་བསྙེན་རྫོགས་སོ་དྲུག་ཙམ་བསྒྲུབས།
དྲུང་རིན་པོ་ཆེའི་ཡང་སྲིད་ལ་སྐུ་ཁྲུས་དང་འཇམ་དབྱངས་སྨྲ་སེང་རྗེས་གནང་རབ་



74 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
བྱུང་སོགས་སོ་བྱང་སྔགས་གསུམ་གྱི་སྡོམ་པ་གནང་
། ཡེར་ཕུག་སྒྲུབ་པ་རྣམས་ལ་
སེམས་ཁྲིད། མང་ཞིག་ལ་སྒྲོལ་དཀར་རྗེས་གནང་སོགས་དལ་མེད་མཛད་ནས་བླ་
བྲོ་དགོན་དུ་ཕེབས། གཡང་ཆོག་དང༌། ཁྲོམ་དབང་། མགོན་ཁང་དུ་བསྐང་གསོ་
བཅས་རྡོ་དགོན་རས་ཆུང་སྤྲུལ་སྐུ་ལ་ཚེ་དབང་། རས་ཆུང་སྙན་བརྒྱུད་སྐོར་ཁྲིད་ལུང་
མཛད། མཆོག་གཞུང་རམ་མདོར་ཁྲ་ལེགས་རིན་པོ་ཆེ་ཕེབས་པའི་བཞེད་སྐོང་དང་།
ལམ་བར་རྡོ་རྡོ་དགོན་པ། དགའ་ལྡན་དགོན་པ་བཅས་ཀྱིས་ཇ་ཞུ་དར་གཏོང་བྱུང་།།
བླ་སྤྲུལ་རྣམས་ལ་སྒྲོལ་དཀར་རྗེས་གནང་སོགས་མཆོག་དམན་ཀུན་གྱི་རེ་བ་
བསྐངས། གར་སྤྲུལ་རིན་པོ་ཆེ་སོགས་ཀྱིས་ཆིབས་སྐྱེལ་བཅས་རིམ་པར་ཕེབས།
དད་པ་དགོན་དུ་དགེ་ཚུལ་ཞེ་གཅིག བསྙེན་རྫོགས་ཉི་ཤུ་སྐོར་བཅས་བསྒྲུབས། གོ་
ཆེ་དགོན་དུ་དབང་རྗེས་གནང་སོགས་དང་མགོན་པོའི་བསྐང་གསོ་རྒྱས་པ། སྐྱོ་བྲག་
ཏུ་ཕེབས་སྐབས་དིལ་ཡག་དང་ནང་ཆེན་རྒྱལ་ཁབ་ནས་གདན་ཞུ་འབྱོར། དགོན་
དེར་གྲྭ་ཉི་ཤུ་ལ་དགེ་ཚུལ་སྡོམ་པ་གནང༌། ཕེབས་ལམ་ནང་ཆེན་ནས་ལམ་ཡིག་དང་
འབྲང་སར་པེ་ཧུ་འབྱོར། དིལ་ཡག་དགོན་དུ་ཟླ་སྤྲུལ་ས་བཅུ་གྲྭ་མང་བཅས་ལ་གྲུབ་
རྒྱལ་ཚེ་དབང་གནང་། རོག་རྒྱམ་གཞུང་དུ་ཚེས་༢༩ དུས་མཆོད་མགོན་གསོལ་རྒྱས་
པ་བཏང་། ཚུགས་ཆགས་མཛད་ནས་ཚེས་༣༠ ཉིན་མྱུར་མཛད་མགོན་པོའི་གསོལ་
སྐོང་བཏང་། འབྲང་སྨད་པེ་ཧུ་བླ་མས་མཇལ། ཟླ་༧ ཚེས་༡ ལ་འབྲོང་བར་སྒེས་སྣ་
དགོན་དུ་ཕེབས། ན་མོ་ཆེར་སྒར་ཕབ་ནས་གཏེར་གསར་སྒྲོལ་མ་འཇིགས་པ་ཀུན་
སེལ་གྱི་ཆོ་ག་དང་ཁྲོམ་དབང་མཛད། ལྕི་སྟོད་ཕྲག་ལ་མདར་ཆོས་སྒར་ཕབ་ནས་དེ་
ཕྱོགས་གྲྭ་བཅུ་ཙམ་རབ་ཏུ་ཕྱུང་ཞིང་བདུན་ལ་བསྙེན་རྫོགས་མཛད། བླ་མ་ལྷག་
བསམ་སོགས་བླ་སྤྲུལ་མང་པོར་བླ་སྒྲུབ་བདེ་ཆེན་གྲུབ་ཐིག་གི་དབང་ལུང་། སྡེ་སྤྱི་
ལ་ཁྲོམ་དབང་བཅས་ཚེས་༨ ལ་རི་སྟོད་མཚམས་སྤྲུལ་བྱུང་། སྒྲོལ་མ་འཇིགས་པ་



ཀུན་ཁྱབ་སྙན་པའི་བ་དན། 75
ཀུན་སེལ་གྱི་ཆོ་ག་བཏང༌། རིམ་གྱིས་ལམ་འཁོད་རྣམས་ལ་ཁྲོམ་དབང་ཚེས་བཅུ་
སོགས་དུས་མཆོད་སྔར་རྒྱུན་རིགས་མ་ཆག་པར་མཛད་ནས་སོག་ལྕག་ཟམ་ཁར་སྐུ་
མཆེད་བསོད་སྟོབས་དང་མཇལ། སོག་གཡང་ཅན་ཐང་ནས་རྟ་ཤད་གདོང་བོད་དུ་
ཞུ་ཡིག་བཏང་། །
ཚེས་༢༩ ལ་སྤྱང་ཀི་ལའི་ཚུར་ནང་ཕེབས། དུས་ཆོད་གསོལ་འཕར་དང་གནམ་
གང་ཉིན་ཕྱག་དྲུག་པའི་བསྐང་གསོ་རྟ་གླུད་བཅས་བཏང་། སྡོམ་པའི་མ་རྒན་འཆི་
བར་འཕོ་ལུང་གསུངས། རིམ་ཕེབས་ཀྱིས་ཟླ་༨ ཚེས་༡༦ ཉིན་རྟ་ཐབས་བསུ་མ་
བཅས་ལྷ་ལྡན་ར་ལྕང་དུ་ཕེབས། མ་ཡུམ་སྲས་རྣམས་དང་དགྱེས་མཇལ་ཐོག་ཇོ་
ཤཱཀ་རྣམས་ཞལ་མཇལ། ཉག་རོང་གཏེར་སྲས་བསྙུན་ཚབས་ཆེ་བས་ཚེ་དབང་དང་
འདས་རྗེས་འཕོ་ལུང་མཛད། གཞུང་སའི་སྐུ་དྲག་ཁག་ལ་དབང་ཁྲིད་དང་། གཞན་
མཆོག་ཕལ་མང་པོར་འདོད་སྐོང་མཛད། ༧དགའ་ལྡན་ཁྲི་རིན་པོ་ཆེ་མཇལ་གསུང་
འཕྲོས་ཞིབ་མོ་མཛད། ཟླ་༩ ཚེས་༨ ལྷ་ལྡན་ནས་བཏེག ཚེས་༡༠ ཉིན་འོག་མིན་
མཚུར་ཕུའི་གདན་སར་ཐོག་རོལ་བསུ་མ་བཅས་ཕེབས། ཁ་བ་མེ་ཏོག་གི་དབྱིབས་
ཅན་ས་དཀར་ཙམ་བབས། འདི་སྐབས༧རྒྱལ་དབང་བཅུ་དྲུག་པ་ཆེན་པོ་རྒྱ་གར་
དང་སྟོད་གངས་རིའི་ཕྱོགས་ཆོས་སྒར་བཏེག་སྐབས་ཡིན་པས་གདན་སར་མི་
བཞུགས། ཚེས་༡༡ ཉིན་༧ཡབ་རྗེ་རྡོ་རྗེ་འཆང་གི་གདུང་རྟེན་མཇལ། མཚུར་སྒར་
གཞུང་ཟུར་ནས་ཆས་གསོ་ཕུལ། རི་ཁྲོད་དུ་མཁའ་འགྲོ་ཆེན་མོ་མཇལ། སྒྲུབ་སྡེ་ལ་
རྡོ་རྗེ་འཆང་ཐུང་མའི་ཁྲིད་གནང་། སྐུ་མཆེད་ཐུགས་སྲས་མཛོད་པ་དང་མཇལ།
ཚེས་༢༢ ལ་སྐུ་གདུང་རིན་པོ་ཆེའི་མདུན་སྟོད་མཆོད་དང་འབྲེལ་བླ་སྒྲུབ་བདེ་ཆེན་
གྲུབ་ཐིག་གི་ཚོགས་མཆོད་སྨོན་ལམ་ཡིད་ཚིམ་པར་ཞུས་པས་བྱིན་རླབས་ཀྱི་བབས་
ཀྱང་ཐོབ་སྙམ་གསུངས། ཐུབ་ཆེན་གཙོས་ལྷ་ཁང་ཁག་ལ་སྙན་ཤལ་མར་མེའི་ཕྲེང་



76 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
བ་ཕུལ། གསོལ་སྨོན་ཟབ་རྒྱས་གནང་། ཚེས་༢༥ ལ་དུས་མཆོད་དཀོན་སྤྱིའི་
ཚོགས་དང་ཉེར་དགུའི་གསོལ་འཕར་རྒྱས་པ། ཟླ་༡༠ པའི་མགོར་གནས་ནང་དུ་རྟ་
བསུ། ཐོག་རོལ། མདུན་བསུ་བཅས་བདག་རྒྱན་གུས་ཞབས་ཚད་མེད་ཀྱིས་དཔའ་
བོ་རིན་པོ་ཆེ་དང་མཇལ། གྲྭ་མང་གིས་དར་བཏང་། དེ་སྐབས་མདོ་ཁམས་ནས་ཡང་
ཁྲོད་བླ་བྲང་རྒྱལ་ཚབ་བླ་མ་ཀར་ལུའི་ཡི་གེ་འབྱོར། ཚང་མ་ཁམས་བཟང་ཡིན་
འདུག ཉིན་ཁ་ཤས་ལྷན་དུ་འཛོམས་ནས་ལྷ་ལྡན་ར་ལྕང་གཟིམ་ཤག་ཏུ་ཕེབས།
རྒྱུད་སྟོད་མཁན་ཟུར། ཇ་སྤྲུལ། བོན་ཤོད་ཕོག་དཔོན་སོགས་ལ་ཞལ་མཇལ། ཚེ་
དབང་། ལུང་ཕྲན་ཚེགས་བཅས་བཞེད་སྐོང་མཛད། ཚེས་ ༡༠ ལ་ཚོགས་བཏང་།
རུ་ཐོག་རིམ་བཞི། བླ་མ་ཡེ་ཤེས་སྙིང་པོ། རྒྱལ་དབང་ལྕམ་སྲིང་དབྱངས་ཅན་བཅས་
ལ་ཞལ་འཕྲོས་ལུང་ཁྲིད་སོགས་མཛད། ཚེས་༡༥ ལ་ཞི་ཁྲོ་ལྷ་ཁང་འདུས་སྡེས་
གདན་དྲངས་ཁོང་ཚོའི་ལུགས་ལྟར་ཀར་གླིང་ཞི་ཁྲོའི་ཆོ་ག་བཏང་། འདུས་པར་ཕྱག་
འགྱེད་གནང་། དཔལ་ལྷའི་རི་རབ་གཏོར་རྒྱག་ལྷ་མོའི་སྐུ་གསོབ་དང་ཀརྨ་ཤག་གི་
ཆོས་སྐྱོང་བཅས་གཟིགས། དགའ་ལྡན་ཁྲི་རིན་པོ་ཆེའི་མདུན་ནས་དགའ་ལྡན་ལྷ་
བརྒྱ་མ་དང་། ༧རྗེ་ཙོང་ཁ་བ་ཆེན་པོའི་བདེ་སྨོན་ཞིང་མཆོག་སྒོ་འབྱེད་མའི་ལྗགས་
ལུང་གསན། ཞི་ཁྲོ་ལྷ་ཁང་དུ་གཅོད་ཚོགས་རིན་ཕྲེང་། ཀློང་སྙིང་རིགས་འདུས་
ཚོགས་སྐོང་བཅས་དངོས་འབུལ་དང་བླངས་མཛད། རུ་ཐོག་རིམ་བཞི་པར་བྱབ་
ཁྲུས་དང་མ་མགོན་གསོལ་འཕར་ཉིན་ཁ་ཤས་གནང་། ཟླ་བ་༡༡ པའི་ཚེས་མགོར་
མཉན་སྤྲུལ་རིན་པོ་ཆེའི་ཕྱག་བྲིས་དང་རྒྱལ་དབང་རྡོ་རྗེ་འཆང་གི་འདྲ་ཞལ་ཕྱག་
བཟོ་འབྱོར། ཐུགས་དགྱེས་ཚོར་ཆེན་པོ་མཛད། མཚུར་ཕུ་ནས་མཛོད་བུདྨ་འགྱེད་
སོགས་གྲུབ་ནས་ཕྱིར་བསླེབས། རུ་ཐོག་རིམ་བཞི་ལ་གཡང་ཆོག འབྲས་མོ་ལྗོངས་
ཀྱི་དགེ་སློང་སྔགས་འཆང་བཅས་མང་བ་ལ་ཆོས་འབྲེལ། གསང་ཐིག་ཕུར་པའི་



ཀུན་ཁྱབ་སྙན་པའི་བ་དན།
77
གཏོར་ཟློག སྨིན་གླིང་རྡོར་སེམས་སྒོ་ནས་བྱང་སྲེག ཕུར་ཚ་སྤྲུལ་སྐུ། ར་ཤག་
དམག་སྤྱི་མེ་ཉག་ཀུན་བཟང་སྤྲུལ་སྐུ་སོགས་ཕྱོགས་འདུས་མང་བར་ཐུགས་སྒྲུབ་
བར་ཆད་ཀུན་སེལ་གྱི་དབང་ལུང་སྤྱི་བྱེ་བྲག རྩ་བའི་དབང་ཆེན། བཀའ་སྲུང་ཚེ་
དབང་སོགས་དབང་ལུང་ཚང་འདྲིལ་ཉིན་གྲངས་མང་བར་གནང་། འབུལ་བསྙེན་རྒྱ་
ཆེར་བྱུང༌། བདུད་འཇོམས་རིན་པོ་ཆེ་དང་ར་ས་རྒྱ་རྒན། རུ་ཐོག་རིམ་བཞི། ཤག་
ལྷོའི་རྒྱ་མི་སྲས་སྐུ་ཞབས། འབྲུག་ལོ་ཕྱག་པ་སོགས་མང་པོའི་བཞེད་སྐོང་གྲུབ་ནས་
གནས་ནང་དུ་ཕེབས། དཔའ་བོ་རིན་པོ་ཆེ་དང་ལྷན་རྒྱས་ཐུགས་བཞེད་དབང་ལུང་
བསྐངས། ཚེས་༢༧ ལ་སྐར་འཛིན་མཛད། ལྷ་ས་ནས་བུདྡྷ་དཔོན་གཡོག་ཀྱང་
འབྱོར། ཡོངས་དགེའི་གྲོ་ལོད་ལྡེ་མིག་ཀུན་ཁྱབ་ཉི་མ་སོགས་ལུང་ཚན་ཁ་ཤས་དང་
དཀོན་སྤྱིའི་རྫོགས་ཁྲིད་ཁམས་གསུམ་ཡོངས་གྲོལ་བཅས་གྲུབ། ཉེར་དགུའི་དུས་
མཆོད་ཆག་པས་ཡིན་ནམ་རྨི་ལྟས་ཅུང་འཁྲུགས་གསུངས། ཟླ་༡༢ པའི་ཚེས་མགོ་
ནས་ཞི་ཕྲེང་། དྲག་ཕྲེང་། ཆོས་སྐྱོང་གློག་ཕྲེང་བཅས་ཚེས་༡༠ ལ་གྲུབ་ནས་དཀོན་
སྤྱིའི་ཚོགས་འཁོར་མཛད། ཆོས་དྲུག་བདུད་རྩི་ཉིང་ཁུའི་ཁྲིད་ལུང་དང་དོགས་སེལ་
བཀའ་མོལ་ཞིབ་རྒྱས་མཛད། དཔའ་བོ་རིན་པོ་ཆེའི་མདུན་ནས་ཚེ་སྒྲུབ་ཐབས་ཤེས་
ཁ་སྦྱོར་དབང་། པདྨ་བཛྲ་དབང་། ཆ་ལག་ལྔ། དབང་ཆིངས་གཉིས་ཀྱི་ཡིག་ཆུང་
ལུང་བཅས་ཚུར་གསན། །
གདམས་མཛོད་ཙཀ་དཀྱིལ་མཚུར་ཕུ་ནས་གཡར་བོ་ཞུ་དགོས་སྟབས་རྗེ་ཉིད་
དེར་ཆེད་དུ་ཕེབས། ཚོགས་ཆེན་རྡོར་སློབ་འོད་ཟེར་ལ་མགོན་པོད་བཀའ་རྒྱ་ནང་གི་
བསྙེན་ཡིག་ཆོས་སྐྱོང་ཏོག་གི་རྒྱ་མདུད་ལུང་གནང་། ཟུར་རི་དྲུང་པའི་ཐུགས་བཞེད་
རིགས་དང་འདུ་ཁང་ཆོས་སྤྱོད་གནས་བརྟན་ཕྱག་མཆོད་བཅས་བསྟན་པ་རྒྱས་པའི་
སྨོན་ལམ་མཛད། ཙཀ་དཀྱིལ་བསྣམས་ནས་གནས་ནང་དུ་ཕེབས། ཚེས་༡༧ ནས་



78 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དཔའ་བོ་རིན་པོ་ཆེ་གཙོས་འདུས་པ་སུམ་ཅུ་སྐོར་ལ་གདམས་མཛོད་གཉིས་པ་དབུ་
ཚུགས། ཞེན་པ་བཞི་བྲལ་ཁྲིད་ནས་བཟུང་ཚེས་༢༠ ལ་རབ་བདུན་ཆོ་ག་རྒྱས་པ་
དང་དབུ་མ་ལུགས་ཀྱི་སེམས་བསྐྱེད་ཕུལ། བདག་དོན་ཞེན་མེད་ཁྲིད། ཕྱི་ཉིན་ཉེ་
སྲས་བརྒྱད་ཆོག་བཏང་ནས་སེམས་ཙམ་ལུགས་སུ་གྲགས་པའི་སེམས་བསྐྱེད་འཛིན་
མེད་བཞི་ཁྲིད་བཅས་གྲུབ། བློ་སྦྱོང་དོན་བདུན་མའི་ཁྲིད་ནས་བཟུང་དགའ་ལྡན་
ཕྱག་ཆེན་འབྲུ་ལུང་བར་དབང་ཁྲིད་ལུང་བཅས་གྲུབ་ནས་ཚེས་༢༥ ལ་ཆོས་མཚམས་
མཛད། ཚེས་༢༦ ལ་མཚུར་ཕུར་ཕེབས། དགུ་ཆེན་ཚོགས་དབུར་བཞུགས། འཆམ་
མཇལ་བཅས་གྲུབ་ནས་ས་བྱི་གནམ་ལོ་གསར་ཚེས་མཚུར་ཕུའི་མཛད་ཆེན་དགའ་
སྟོན་དང་རྒྱལ་ཚབ་རིན་པོ་ཆེར་བྱབ་ཁྲུས་སོགས་གྲུབ་མཚམས་གནས་ནང་དུ་ཕེབས།
གཟིམ་ཆུང་ཆོས་དབྱིངས་དགའ་ཚལ་དུ་ལྷན་རྒྱས་ཐོག་དཔའ་བོ་རིན་པོ་ཆེས་རྗེ་
འདི་ལ་སྐུ་གསུང་ཐུགས་མཎྜལ་གྱིས་མཚོན་བརྟན་བཞུགས་དང་གསོལ་སྟོན་ཕུལ།
རྗེ་འདི་ཉིད་ཀྱིས་སྐྱབས་མགོན་དཔའ་བོ་རིན་པོ་ཆེ་འདི་ལོ་དགུང་གྲངས་སོ་བདུན་
གེགས་སེལ་ཞབས་བརྟན་ཚེ་སྒྲུབ་ཐབས་ཤེས་ཁ་སྦྱོར་ཉིན་བདུན་འཚོག་རྒྱུ་མཛད་
ནས། གནས་ནང་གྲྭ་ཚང་དང་རྗེ་ཉིད་ཀྱི་སྒར་གྲས་དཔལ་སྤུངས་གྲྭ་ཚང་བཅས་པས་
ཚེ་སྒྲུབ་སུན་བཟློག་བཅས་ཚེས་༡༤ ལ་གྲུབ་ནས་བརྟན་བཞུགས་དང་ཚེ་དབང་
ཕུལ། ཚེས་༡༥ ཉིན་གྲྭ་བཅུ་བཞི་ཙམ་བསྙེན་རྫོགས་བཙུན་མ་མང་པོར་རབ་བྱུང་
གནང༌། འབུལ་ཆེན་བྱུང་བ་དང་བླང་མཛད། ཚེས་༡༦ ནས་གདམས་མཛོད་འཕྲོས་
ལུང་དང་། ཕྱི་ཉིན་ནས་ས་སྐྱའི་ཀྱེ་རྡོར་མན་ངག་ལུགས་ཀྱི་སྟ་གོན། དེའི་ཕྱི་ཉིན་ས་
ལུགས་ཀྱེ་རྡོར་དབང་སློབ་མ་ཉེར་ལྔའི་གྲངས་བཅད་ཀྱིས་ཉིན་གཉིས་སུ་བསྐུར་བ་
སོགས་ནས་བཟུང་། ཟླ་༢ ཚེས་༢༤ ལ་ཁྲིད་བརྒྱའི་པོད་དབང་། སེམས་ཁྲིད་
ཡིད་བཞིན་ནོར་བུ། ཚེ་ཁྲིད་ཞག་བཞི་པ་བཅས་ཀྱིས་གདམས་མཛོད་རིན་པོ་ཆེ་



ཀུན་ཁྱབ་སྙན་པའི་བ་དན། 79
དབང་ལུང་ཁྲིད་ཡོངས་རྫོགས། ཤིང་རྟ་ཀུན་འདུས་བླ་མ་མཆོད་པ་སོགས་གྲུབ།
ཚེས་༢༥ ལ་རཏྣའི་ཚེ་གསང་དོན་དབང་། སྒྲོལ་དཀར་ཚེ་ཁྲིད། སླར་ཚེ་གསང་
ལས་བྱང་བཏང་ནས་གནས་ནང་བླ་བྲང་གིས་བརྒྱ་མཆོད་ཁག་སོགས་མཆོད་པ་
གཟབ་སྤྲོས་དང་ཚོགས་འཁོར་དངོས་འབུལ་རྒྱ་ཆེ་བ་མཐའ་རྒྱས་མཛད་ནས་ལེགས་
པར་གྲུབ་བོ། །
ཚེས་༢༧ ལ་གནས་ནང་མགོན་ཁང་དུ་མྱུར་མཛད་མགོན་པོའི་གསོལ་ཁ་རྒྱས་
པར་བཏང་། རིང་མིན་མཚུར་ཕུར་ཕེབས། རྒྱལ་ཚབ་རིན་པོ་ཆེའི་ཐུགས་བཞེད་
ཞབས་བརྟན་ཚེ་གསང་སུན་ཟློག་དང་རྗེ་རང་གི་ཞབས་བརྟན་བཅས་མཚུར་ཕུའི་
རྡོར་སློབ་སོགས་དཔོན་སློབ་བཅུ་སྐོར་གྱིས་ཉིན་བརྒྱད། རྩ་གསུམ་དྲིལ་སྒྲུབ་ཚོགས་
སྟོང་རྩ་བཅས་གྲུབ། ཟླ་བ་༣ པའི་ཚེས་༨ ཉིན་དཔའ་བོ་རིན་པོ་ཆེར་བརྟན་
བཞུགས། འདུས་སྡེ་ལ་ཚེ་གསང་དོན་དབང་ལས་བྱང་སྐོར་གྱི་ལུང་གནང་། གཞན་
ཡང་མཆོད་གོང་འདིར། གཡང་སྐྱབས། རབ་གནས་སོགས་ཀྱིས་བཞེད་པ་བསྐངས།
དངོས་འབུལ་དང་ལེན་མཛད། མཚུར་སྒར་གྲྭ་མང་གིས་ཞུས་ངོར། འདུ་ཁང་ཆེན་
མོར་༧རྒྱལ་དབང་བཅུ་བཞི་པའི་བཀའ་འབུམ་ཡོངས་རྫོགས་ཀྱི་ལུང་ཉིན་བཞིའི་
ཁོངས་སུ་གྲུབ་པར་མཛད། གཞན་ཡང་སྒར་གཞུང་གྲྭ་ཚང་ལ་ཉེར་མཁོའི་དབང་
ལུང་ཁྲིད་གསུམ་གནང་། མཆོད་གོང་གྲྭ་ཚང་། ཟུར་རི། སྒར་གཞུང་རྣམས་ལ་རྩ་
གསུམ་དྲིལ་སྒྲུབ་བསྙུང་གནས་རྗེས་གནང་འདོན་ཆ་ཕན་ཡོན་སོགས་ཀྱི་ལུང་། མ་
མགོན་སོགས་ཆོས་སྐྱོང་བདུན་པོའི་རྗེས་གནང་། ༧རྒྱལ་དབང་བཅོ་ལྔ་པའི་བཀའ་
འབུམ་ཨ་པ་ཕལ་ཆེར་གྱི་ལུང་སོགས་ཉེར་མཁོའི་དབང་ལུང་མང་དུ་གནང་། འབུལ་
ཚན་དང་བཞེས་མཛད། སྒྲུབ་ཁང་ཆེན་མོར་སྒྲུབ་བླ་རྣམས་ལ་རྒྱལ་རྒྱམ་ལྷ་ལྔ།
ཆོས་གླིང་ཕུར་པའི་དབང་དངོས་སྟ། འཇའ་ཚོན་དཀོན་སྤྱི་ཞི་དྲག་སེང་གསུམ། ཚེ་



80 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དབང་
། ཡང་གཏེར་དྲི་མེད་རྒྱལ་རྒྱམ། ཚེས་རྡོར་ཛི་དཀར་རྣམས་ཀྱི་དབང་། ཇོ་
ལུགས་སྒྲོལ་དཀར་རྗེས་གནང་། དེ་དག་གི་ཡིག་ཆ་ཚང་མའི་ལུང༌། རྒྱ་ཆེན་སྤྱོད་
རྒྱུད་དང་ཟབ་མོ་ལྟ་རྒྱུད་ཀྱི་སེམས་བསྐྱེད་འཇམ་མགོན་མཁྱེན་བརྩེའི་ཡིག་ཆ་ལྟར་
དང་། ཀུན་རིག་བསྙེན་ཡིག་སོགས་དབང་ལུང་མང་པོ་གནང་། ཕུར་པའི་སྒྲུབ་ཆེན་
སྐབས་རྩ་འཆམ་སོགས་རྡོ་རྗེ་གར་གྱི་ཆོ་ག་རྣམས་དང་རྒྱལ་ཐོ་སོགས་གཟིགས།
ཚེས་༢༦ ལ་ཡབ་རྗེ་རྒྱལ་བའི་དབང་པོའི་སྐུ་གདུང་མདུན་བརྒྱ་མཆོད་སྙན་ཤལ་
བཅས་བླ་སྒྲུབ་ཚོགས་མཆོད་མཛད། བར་མཚམས་རྣམས་སུ་དབང་ལུང་ཞུ་མཁན་
མང་བར་རེ་སྐོང་དང་དགེ་ཚུལ་སློང་མང་དུ་བསྒྲུབས། ཚེས་༢༧ ལ་གསོལ་འཕར།
གནམ་གང་ཉི་འཛིན་ལ་ཡབ་རྗེ་རྒྱལ་བའི་དབང་པོའི་སྐུ་གདུང་མདུན་མཆོད་འབུལ་
གཟབ་སྤྲོས་དང་། ཡན་ལག་བདུན་པ། བྱང་སྡོམ་ལེན་པ། བླ་མ་རང་སེམས་དབྱེར་
མེད་མཉམ་བཞག་བཅས་ཡུན་རིང་མཛད་དོ། །དེ་ནས་ཕྱོགས་འདུས་དབང་ལུང་ཞུ་
མཁན་མང་པོར་མཁའ་འགྲོ་གསང་བ་ཀུན་འདུས་དབང་སོ་སོ། ཁྲིད་ལུང་སོགས་
ཕྱག་ལེན་གཙང་དག་ཚུལ་མཐུན། གསང་ཐིག་ཕུར་པའི་གཏེར་དབང་། འཇམ་
མགོན་བླ་མའི་རྩ་གསུམ་དགོངས་འདུས། ཚིག་བདུན་བླ་སྒྲུབ། དབང་སྤྱི་བྱེ་རྣམས་
དང་ཀློང་ཆེན་སྙིང་ཐིག་གི་སྐོར། མཆོག་གླིང་ཐུགས་སྒྲུབ་རྣམ་གསུམ། རཏྣའི་ཚེ་
གསང་དབང་ཆེན། དཀོན་སྤྱིའི་ཁྲིད་སྐོར། ཕྱག་ཆེན་སྔོན་འགྲོ། ཐུན་མཚམས་ཆོས་
སྤྱོད་སོགས་ཀྱི་ལུང་། སེམས་ཁྲིད་ཀྱང་མང་དུ་གནང་བས་མཚོན་མཐའ་ཡས་པས་
ཞིབ་པར་འབྲི་མ་ནུས། །
ཚེས་༡༢ ཉིན་ལྷ་མོའི་རྟེན་མཁར་ལ་རླུང་རྟ་དང་བསང་མཆོད་མཛད་ནས་གནས་
ནང་དུ་ཕེབས། ཉིན་གཉིས་གསུམ་རིང་དགོན་དེའི་བླ་གྲྭ་རྣམས་ལ་ཁྲིད་བསླབ་བྱ་
སོགས་ཕྲན་ཚེགས་ཞུ་མཁན་མང་བར་འདོད་སྐོང་དང་། སྟོད་ཕྱོགས་འབྲོག་པ་སྐྱ་



ཀུན་ཁྱབ་སྙན་པའི་བ་དན། 81
སེར་མང་ཙམ་ལ་མ་ཎིའི་སྒོམ་ལུང་སོགས་ཆོས་སྦྱིན་བར་མེད་དུ་བསྩལ་ནས་དཔའ་
བོ་རིན་པོ་ཆེ་དང་ཉིན་ཤས་དལ་བཞུགས་མཛད་རྩིས་ཀྱང༌། ཤངས་ཟམ་ཕུའི་
མཚམས་བླ་ཁ་ཤས་དབང་ལུང་ཆེད་འབྱོར་བས། དུང་མཚོ་རས་པའི་རྫོགས་ཆེན་
ཡང་ཏིག་ནག་པོ་གསེར་གྱི་འབྲུ་གཅིག་གི་དབང་ལུང་ཁྲིད་བཅས་དང་། དཔའ་བོ་
རིན་པོ་ཆེའི་ཞབས་བརྟན་ཚེ་ལྷ་རྣམ་གསུམ་སྐུ་ལ་རབ་གནས། དགེ་ཚུལ་སོ་གསུམ།
དགེ་སློང་ཉི་ཤུ་བཅས་སྒྲུབ་པར་མཛད། འགའ་ཞིག་ལ་གཅོད་ལུས་སྦྱིན་སོགས་ཀྱི་
ལུང༌། ཕྱོགས་འདུས་མི་དམངས་རྣམས་ལ་ཞལ་མཇལ་ཕྱག་དབང་གནང་། ཚེས་༡༨
ལ་ལྷ་ལྡན་དུ་ཕེབས། མ་ཡུམ་གཅུང་གསུམ་ལྷན་རྒྱས་མཛད། འབྲས་སྤུངས་ཚོགས་
ཆེན་མེ་ཉག་སྤྲུལ་སྐུ། རྒྱ་མི་སྲས་སྐུ་ཞབས། རུ་ཐོག་རིམ་བཞི། རྫོགས་ཆེན་ཕུར་
ཚ་སྤྲུལ་སྐུ་ གེ་ཅག་སྤྲུལ་སྐུ་བཅས་ལ་མཇལ་འཕྲད་གནང་
། འབྲུག་པའི་གྲྭ་པ་
འབྲོག་རྒན། དཔའ་བོའི་ལྕམ་སྲིང་རྣམས་ལ་ལུང་ཕྲན་ཚེགས་གནང༌། གསང་ཐིག་
ཡུམ་བཀའི་ཚོགས་མཆོད་དང་ཉེར་དགུའི་གསོལ་འཕར་རྒྱས་པ་བཏང་། ཟླ་༥ ནང་
ལྕང་ར་གཟིམ་ཤག་ཐུགས་བཞེད་ལྟར་དཔལ་ཆེན་མའི་གཡང་སྐྱབས། གཏེར་
གསལ་སྒྲོལ་མ་འཇིགས་པ་ཀུན་སེལ་གྱི་ཆོ་ག་ཉིན་མང་དུ་གསུངས། བྲག་གཡབ་
མ་དགོན་གྲྭ་པ་ལ་མཚན་བརྗོད་ལུང་། དོན་གཉེར་ཅན་མང་པོར་བསྙུང་གནས་རྗེས་
གནང་། ཡན་ལག་བརྒྱད་པའི་སྡོམ་ལུང་། རྒྱལ་ཐང་ལུགས་ཀྱི་གཅོད་དབང་ཁྲིད་
སོགས་གནང་ཞིང་སྐབས་སྐབས་སུ་མ་ཡུམ་གཅུང་རྣམ་པ་བཅས་ཀྱིས་དབང་ཆེན་
གླིང་ཁར་ཐུགས་སྤྲོ་བཏང༌། མཁྱེན་མཛོད་ཀར་ཕུན་འབྲུག་ཡུལ་ནས་འཁོར་བ་
དང༌། དཔལ་སྤུངས་ཞབས་གྲས་དཔལ་འབྱོར་གཉེར་ཚེ་དབང་རྣམ་གཉིས་ཕྱིར་
བསྐྱོད་རྒྱུའི་མཇལ་ཁ་ཞུས། ༢༩ལ་མགོན་ཕྲིན་མི་ནུབ་བསྟན་རྒྱལ་གཏོང་གནང་
མཛད། ཟླ་༦ ཚེས་༢ ནུབ་རྒྱལ་དབང་རྡོ་རྗེ་འཆང་གིས་བྱིན་རླབས་དང་དབུགས་



82 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར། །
དབྱུང་བསྩལ་བའི་རྨི་ལམ་བྱུང་གསུངས། ༼འདི་བར་མ་དཔེ་ཆད་པས་ཞིབ་ཆ་འཁོད་མ་ཐུབ།༽
མཚུར་ཕུར་རྒྱལ་དབང་རྡོ་རྗེ་འཆང་གི་སྐུ་གདུང་མདུན་མཆོད་འབུལ། བྱང་སྡོམ་
ལེན་པ་གསོལ་འདེབས་སྨོན་ལམ་བཅས་སྔར་རྒྱུན་བཞིན་མཛད་ནས་གནས་ནང་དུ་
ཕེབས། དཔའ་བོ་རིན་པོ་ཆེས་ཕྱག་དཔེ་དོགས་གཅོད་སྐོར་ཞུས་པ་དང་བཀའ་མོལ་
མཛད། ལྷ་ལྡན་དུ་ཕེབས། མ་ཡུམ་སྲས་ལྷན་རྒྱས་སུ་བཞུགས། རྒྱལ་བའི་དབང་པོ་
སྟོད་ཕྱོགས་སུ་ཕེབས་པའི་མདུན་ཞུ་ཡིག་ཕུལ། གསང་ཐིག་ཡབ་བཀའ་ཡུམ་བཀའི་
ཡར་མར་ཚེས་བཅུ་དང༌། བར་མཚམས་སུ་རུ་ཐོག་རྒྱལ་པོའི་སྐུ་རིམ། འབྲུག་ལོ་
ཕྱག་པར་ཚེ་དབང་། ཤེལ་དཀར་གླིང་པ། མི་རྗེ་རྩིས་དཔོན་རྣམ་སྲས་གླིང་པ།
གཞན་སྐྱ་སེར་མང་པོར་དབང་ལུང་སོགས་བར་མེད་མཛད། སྒེར་སྐྱིད་སྨད་ནས་
ཞུས་པ་བཞིན་ཇོ་ཁང་བར་ཁང་ཨོ་རྒྱན་མདུན་བསམ་ཡས་རབ་བྱུང་གྲྭ་ཚང་གི་
ཚོགས་དབུར་ཕེབས། དཀོན་སྤྱིའི་ཚོགས་བརྒྱ་དང་། ཇོ་ཤག་སོགས་རྟེན་རྣམས་ལ་
སྙན་ཤལ་མར་མེ་ཕུལ། ཉེར་དགུའི་གསོལ་འཕར། ཉིན་གྲངས་མང་པོར་མགོན་
ཕྲིན་བཏང་། གཞུང་གི་བླ་རྩིས་པ་དང་གཞིས་སྡེའི་དཔོན་སོགས་ཕྱོགས་འདུས་
རྣམས་ལ་ཐུགས་སྒྲུབ་ཆ་ལག་སྒྲོལ་མ་འཇིགས་པ་ཀུན་སེལ་སྤྱི་སྒེར་རྣམས་ཀྱི་
དབང་དང་ལུང་བཅས་བསྩལ། མཁྱེན་མཛོད་ཀརྨ་ཕུན་ཚོགས་འབྱོར་བ་ལ་འཕྲོས་
མོལ་མཛད། ཟླ་༡ ཚེས་༡༠ ཉིན་རྗེ་ཉིད་མ་ཡུམ་སྐུ་མཆེད་རྣམས་འབྲས་སྤུངས་སུ་
མཆོད་མཇལ་དུ་ཕེབས། དགའ་ལྡན་ཕོ་བྲང་སྡེ་པས་གཞིས་ལེན་མཛད། གྲྭ་ཚང་
ཁང་ཚན་ཁག་སྤྱི་བྱེའི་འདུ་ཁང་སྟེང་ཤོད་རྣམས་མཇལ། ཕྱག་མཆོད་ཐུགས་སྨོན་
གནང་། གནས་ཆུང་དུ་ཕེབས། མཚུར་ཕུ་ནས་བུདྡྷ་འབྱོར། གཟིམ་ཤེལ་དཀར་གླིང་
པའི་ཐུགས་བཞེད་དཀོན་སྤྱིའི་ཚོགས་འབུམ་ཐེར་རྗེ་རང་ཉིད་གཙོས་དཔོན་སློབ་
མང་ཙམ་གྱིས་ཉིན་གསུམ་དང་། གསང་ཐིག་ཕུར་ཟློག་ཉིན་གསུམ་བསྒྲུབས།



ཀུན་ཁྱབ་སྙན་པའི་བ་དན། 83
དངོས་འབུལ་དང་བཞེས་མཛད། ཚེས་༢༡ ལ་གནས་བསྐོར་ཆེད་དབུས་རི་བར་
སྐོར་དུ་ཕེབས་པར་ལྷས་གདོང་ཤན་ནས་གཙང་ཆུ་བརྒལ་སྦྲག་ལ་བརྒྱུད་ཕེབས་
སྐབས་ས་ལམ་རྒྱུས་མེད་སྟབས་ལམ་ནོར་ཁུར་བས་རྗེ་འདིས། བྱ་རོག་ཅིག་འཕུར་
སོང་བས་དེར་ཕྱིན་ན་ཆོས་སྐྱོང་གིས་ལམ་སྟོན་ཡིན་འདྲ་གསུང་བཞིན་རྗེས་སུ་
བསྐྱོད་པས་སྦྲག་ལ་ཕྱི་རྒྱབ་ལམ་ཆེན་ནང་འབྱོར་འདུག དེ་ནས་སྦྲག་ལ་བརྒྱུད་
ཕེབས་ལམ་ཡེ་ཤེས་མཚོ་རྒྱལ་བླ་མཚོའི་མཆོད་མཇལ། བླ་སྒྲུབ་བདེ་ཐིག་ཚོགས་
མཆོད་བཅས་མཛད། དེ་ནས་བསམ་ཡས་སུ་ཕེབས་ཏེ་ཉིན་གསུམ་བཞུགས་རིང་།
མཆོད་མཇལ་ཚོགས་བརྒྱ་སོགས་མཆོད་འབུལ་ཟབ་རྒྱས་གནང་། ཧས་པོ་རིར་ལྷ་
སྲིན་དམ་བསྒྲགས་དང་བོད་ཁམས་བདེ་བའི་ཐུགས་སྨོན་བདེན་གསོལ། གཞན་དེ་
ཕྱོགས་སྒྲུབ་གནས་རྣམས་སུ་མཆོད་མཇལ་ཞིབ་ཆ། ལམ་འཁོད་དགོན་སྡེ་རྣམས་
ལའང་གསོལ་རས་གནང་བ་སོགས་ཞབས་འདེགས་ཞུས། རིས་མེད་བསྟན་པ་རྒྱས་
ཤིང་རྒྱལ་ཁམས་བདེ་བའི་ཐུགས་སྨོན་ཞལ་བསྐུལ་མཛད། ༼འདི་སྐོར་དབང་ལུང་འཆད་
སྤེལ་གསན་བསམ་སོགས་ཞིབ་ཆ་འཁོད་མེད།༽ དེ་ནས་འོན་ལུང་མངའ་རིས་གྲྭ་ཚང་དང་ཉེ་བར་
བསམ་འགྲུབ་ཁང་ཞེས་པའི་ཚེ་སྨོན་གླིང་གི་གཞིས་ཀར་སྣེ་ལེན་དང་། མངའ་རིས་
གྲྭ་ཚང་གི་གཙུག་ལག་ཁང་དུ་ཕེབས། ལྷ་ལྡན་ནས་ཡུམ་གྱིས་བསྐུར་བའི་ཕྱག་བྲིས་
ལ་ལན་གནང་། གདན་ས་མཐིལ་དུ་ཕེབས་ནས་གསེར་ཁང་དུ་བཞུགས། གཙུག་
ལག་ཁང་གི་ལྷ་སྐུའི་རིགས་དང་འཇག་སྤྱིལ་འདྲ་ཞལ་མདུན་སྙན་ཤལ་མཆོད་
འབུལ། བླ་སྒྲུབ་བདེ་ཐིག་ཚོགས་མཆོད་མཛད། ནང་རྟེན་ཞིབ་མཇལ་གྱིས་ཕེབས་
ལམ་སྟག་ཚང་སྤྲུལ་སྐུས་ཤངས་ལེན་ཟླ་མེད་མཛད། ཟངས་རི་མཁར་དམར་དུ་
ལབ་སྒྲོན་ཡུམ་སྲས་འདྲ་ཞལ་གསུང་འབྱོན་མདུན་བླ་སྒྲུབ་བདེ་ཐིག་ཚོགས་མཆོད།
དགེ་འདུན་པར་འགྱེད། སྐྱ་སེར་མང་པོར་ཆོས་འབྲེལ་མཛད། ཕེབས་ལམ་ལྷ་



84 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
རིགས་ཀྱི་གཞིས་ཀས་སྣེ་ལེན་དང་། སྐྱ་སེར་བཞི་བཅུ་སྐོར་ལ་བློ་སྦྱོང་དོན་བདུན་
མའི་ཁྲིད་གནང་། རྩེད་ཐང་བརྒྱུད་ཕེབས། ཕོ་བྲང་སྣེའུ་གདོང་རྩེའི་རྟེན་མཇལ། ཁྲ་
འབྲུག་ཏུ་སྐུ་གཉེར་དཔོན་གྱིས་སྣེ་ལེན་ཞུས་ཏེ་བཞུགས། ཐུགས་སྒྲུབ་བར་ཆད་
ཀུན་སེལ་གྱི་སྒོ་ནས་བདུད་རྩི་སྨན་སྒྲུབ་མདོར་བསྡུས་མཛད་བཞེད་གཏོར་བཟོ་
སོགས་གྲབས་ཡུལ། གཡོ་རུ་ཁྲ་འབྲུག་གི་གཙུག་ལག་ཁང་དུ་ཕེབས། སྙན་དར་
མར་མེ་སོགས་ཕུལ། ཟླ་༡༡ ཚེས་༡༡ ལ་སྣ་སེལ་རིགས་གྲུབ་སྐབས་འཚུབ་སློང་ལྟ་
བུས་སྐུ་ཁམས་ངན་ཙམ་འཁྲུགས་པས་ཞབས་གྲས་རྣམས་བག་སྐྲག་ཅི་ཆེར་བྱུང་
ཡང་ནམ་གུང་ཙམ་ནས་དྭངས། ནམ་ལངས་པ་དང་ཁམས་དྭངས་ཡག་རེད་འདུག
ཚེས་༡༢ ནས་ཐོ་འཛུགས་རྒྱན་བཀོད་བཅས་དཔོན་སློབ་དགུས་ལས་བྱང་འབྲིང་
བསྡུས་ཉིན་མཚན་དུས་དྲུག་དང་སྔགས་རྒྱུན་མ་ཆད་པ་བཅས། ཚེས་༡༥ ལ་དངོས་
གྲུབ་ལེན་ཆོག ཐོ་འགྲོལ། མར་མེ་སྨོན་ལམ་བཅས་གྲུབ། སྨན་ལེགས་པོ་ལངས་
འདུག གཡོག་རིགས་རྣམས་ཚེ་ཆུ་འབུམ་པ་སོགས་མཇལ་བར་བཏང་། ཆོས་སྒར་
བཏེག ལམ་གྲྭ་ཕྱི་ཚོང་འདུས་འཚོགས་པར་རྣམ་གླིང་ཞྭ་དམར་མཆོག་སྤྲུལ་ཀྱིས་
སྣེ་ལེན། གཙུག་ལག་ཁང་དང་རྟེན་རྣམས་ལ་མཇལ་ཁ་མཛད། རིམ་གྱིས་ཕེབས་
ལམ་སྐྱིད་ཤོད་འབོད་སྣེ་གཞིས་ཀར་དགུན་ཉི་ཟློག་ཁེལ་བས་འཆི་བསླུ་ཚར་ཁ་
ཤས་བཏང་། བན་ཛར་གྲུ་བརྒལ་ནས་རིམ་གྱིས་ཚེས་༢༥ ལ་ལྷ་ལྡན་དུ་ཕེབས།
སྐྱེས་ཡུམ་དང་གཅུང་རྣམ་པར་མཇལ་འཕྲད་གནང་། ཚེ་འདས་འགའ་རེའི་བྱང་
སྲེག་བཅས་གྲུབ་ནས་གནས་ནང་དུ་ཚེས་༢༩ ལ་ཕེབས། གསོལ་འཕར་ཆག་སོང་
བས་མགོན་ཁང་དུ་ཡོན་གནང་། སྐྱབས་མགོན་དཔའ་བོ་རིན་པོ་ཆེ་དང་ལྷན་རྒྱས་
ཉིན་གཅིག་རིང་དལ་བཞུགས་མཛད། །
ཟླ་༡༢ ཚེས་༡ སྔ་ཆར་མཚུར་མདོའི་གདན་སར་ཐོག་རོལ་སྤོས་སྣ་སོགས་



ཀུན་ཁྱབ་སྙན་པའི་བ་དན། 85
བདག་རྒྱན་ཆེན་པོས་ཕེབས། རྒྱལ་དབང་ཐམས་ཅད་མཁྱེན་པ་བཅུ་དྲུག་པའི་
གསེར་ཞལ་མཇལ། བཀའ་མོལ་ཞིབ་རྒྱས་དང་། ཚེས་༣ ཉིན་རྒྱལ་བའི་དབང་
པོའི་མདུན་སྐྱབས་རྟེན་སྐོར་དང་ཡབ་ཆེན་སོགས་ཀྱི་ཆེད་ཕྱག་རྟེན་ཕུལ། སྐྱབས་
མཆོག་ཆེན་པོ་རྗེ་འདི་ཉིད་བཞུགས་སར་ཡང་ཕེབས། འབྲུག་པདྨ་རྣམ་གྲོལ་ལ་
ཆགས་མེད་རི་ཆོས་ཀྱི་ལུང་གནང་། སྐྱབས་མགོན་ཆེན་པོས་གངས་རི་ཕྱོགས་ནས་
ཕེབས་པའི་ཕྱག་རྟགས་གནང་། ཚེས་༧ ཉིན་སྐྱབས་མགོན་རྒྱལ་བའི་དབང་པོས་
རིན་གཏེར་དབང་ལུང་གསན་བཞེད་འབུལ་དགོས་པའི་བཀའ་ཕབ་ལ་རེ་ཞིག་
དགོངས་ཞུ་མཛད་སོང་། གཙུག་ལག་ཁང་ལ་ཞབས་བསྐོར། རྒྱལ་ཚབ་རིན་པོ་ཆེར་
མཇལ་འཕྲད། སྐུ་གདུང་རིན་པོ་ཆེའི་མདུན་སྙན་ཤལ་བརྒྱ་མཆོད་བྱང་སྡོམ་ལེན་པ་
སྐྱེ་ཀུན་རྗེས་འཛིན་གྱི་སྨོན་ལམ་བཅས་སྔར་བཞིན་མཛད། རྒྱལ་བའི་དབང་པོར་
ཐོན་ཕྱག་ཕུལ་ཏེ་མཚུར་ཕུ་ནས་བཏེག གནས་ནང་དུ་དཔའ་བོ་རིན་པོ་ཆེ་མཇལ་
ནས་ལྷ་ལྡན་དུ་ཕེབས། འབྲུག་དཀོན་མཆོག་དབང་མོས་མི་ཆེད་བཏང་དང་། ཉག་
རོང་མཚོ་ཁའི་བླ་མ། རྟོགས་ལྡན་ཡེ་ཤེས་སྙིང་པོ། དྭགས་པོ་བ་ཁ་ཤས་བཅས་ལ་
འདོད་ཆོས་འགའི་ལུང་མཛད། སྟག་ལུང་མ་སྤྲུལ་རིན་པོ་ཆེ་ཕེབས་པ་དང་མཇལ་
འཕྲད་ཐུགས་བཞེད་ལྟར་གཡུ་ཐོག་བླ་སྒྲུབ་ཀྱི་ལུང་། གཟུངས་འཇུག་དམ་རྫས་
རིགས་བཅས་གནང་། ཚེས་༢༩ ལ་དུས་མཆོད་བསྐང་གསོ་རྒྱས་པར་བཏང་།
མཚུར་རྩིས་ཟླ་༡ ཚེས་༡ ཁེལ་ཀྱང་ཕུག་ལུགས་ཟླ་༡༢ པའི་ཚེས་༡ བརྩིས་པས་
འདིར་ལོ་གསར་དགའ་སྟོན་མ་གྲུབ། འདི་ཡན་གཤིན་པོའི་བསྔོ་ཞུ་སོགས་ཀྱི་སྔ་
རྗེས་སུ་སྨིན་གླིང་རྡོར་སེམས་སྒོ་ནས་བྱང་བསྲེགས་རྒྱས་པར་མཛད། ཡོན་ཏན་ཕུན་
ཚོགས་འབྱོར། རྒྱལ་བའི་དབང་པོ་དང་དཔའ་བོའི་ཕྱག་བྲིས་ཕབ། འབྲུག་ཡོངས་
འཛིན་ཕེབས་པར་ཞལ་འཕྲོས་མཛད། དཔའ་བོ་རིན་པོ་ཆེས་ཚེ་སྒྲུབ་ཀྱི་དམིགས་



86 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
སྐོར་དོགས་གཅོད་བཀའ་འདྲིའི་ལན་གནང་། སྐུ་ངོ་རྣམས་ལ་མི་ལའི་བླ་སྒྲུབ། མར་
མི་དྭགས་གསུམ་གསོལ་འདེབས་ལུང་། འབྲུག་ལོ་ཕྱག་ནོར་བུ་ལ་སྒྲོལ་དཀར་རྗེས་
གནང་། འབྲུག་ཡོངས་འཛིན་ཞབས་གྲས་བཞི་ལ་དགེ་ཚུལ་གྱི་སྡོམ་པ་སོགས་མང་
དུ་གནང་། སྨིན་གླིང་མཁན་ཆེན། ཁྲ་འགུ་བླ་རྒན་སྤྲུལ་སྐུ། མཛོད་རྡོ་རྗེ་ཚེ་རིང་།
ལྕང་ལོ་ཅན་ལྷ་ལྕམ་སྐུ་ཞབས་སོགས་ལ་མཇལ་འཕྲད་གནང་། ཡོངས་འཛིན་རིན་
པོ་ཆེས་འོད་སྲུང་འཕེལ་གདུང་འཁྲུལ་མེད་རྡོག་བརྒྱ་ཕྲག་ལྷག་ཕུལ་བར་ཐུགས་
དགྱེས་ཚོར་ཆེན་པོས་འཇམ་མགོན་གོང་མའི་གཏེར་རྫས་འགའ་རེ་གནང་། རྒྱུད་
སྟོད་གྲྭ་ཚང་གི་དྲུག་ཅུའི་གཏོར་རྒྱག་གཟིགས། མ་མགོན་མཆོད་གཏོར་གཟབ་སྤྲོས་
བཅས་སེར་མའི་གཞུང་བཏང་། འབྲུག་ནས་བུདྡྷའི་གཡོག་གཉིས་ཡིག་བྲིས་བཅས་
འབྱོར། ཉེར་དགུའི་གསོལ་འཕར་རྒྱས་པ་གནང་། ཕུག་ལུགས་ས་གླང་གནམ་ལོ་
གསར་ཚེས་དགའ་སྟོན་སྐྱེས་གཅུང་རྣམས་ཀྱི་དབུར་ཕེབས་པའི་བཞུགས་གྲལ་དར་
གཏོང་ལེན། ཇོ་མཇལ། སྒྲོལ་དཀར་མཆོད་ཆོག་གཏོང་བ་བཅས་མཛད། ཚེས་༢
ནས་ཤག་ལྷོའི་སྲས་སྐུ་ཞབས་ལི་ཐང་རྒྱལ་ཚེ་དབང་བརྒྱ་བརྒྱད། ལྷ་ལྡན་གཞི་སྡེ་གྲྭ་
ཚང་དང་བདེ་ཆོས་གྲྭའི་གྲྭ་བཅུ་གཅིག་དགེ་ཚུལ། དྲུག་བསྙེན་པར་རྫོགས་པའི་
བཀའ་དྲིན་བསྩལ། ལ་དྭགས་དགེ་སློང་སོགས་ལ་འདུལ་བའི་ལས་ཆོག་ལུང་
སོགས་དབང་རྗེས་གནང་སྒོམ་ལུང་སོགས་མང་བར་གནང་། བདེ་ཆོས་ཡོངས་
འཛིན་རིན་པོ་ཆེར་ཆགས་མེད་རི་ཆོས་ཐེམ་མེད་བཀའ་རྒྱ་མའི་ལུང་གནང་། ཚེས་༦
ལ་དཔལ་སྤུངས་མཁྱེན་སྤྲུལ་ཡང་སྲིད་འབྲུག་ཡུལ་དུ་འཁྲུངས་པའི་མཚན་དང་
ཞབས་བརྟན་འབྲི་བར་མཛད། ཚེས་༡༤ ལ་སྐྱབས་མགོན་དཔའ་བོ་རིན་པོ་ཆེ་
ཕེབས་པར་མཇལ་འཕྲད་དང༌། ཁམས་ཞེ་ཆེན་དབོན་སྤྲུལ་ཕེབས་པར་འཕྲོས་མོལ་
མཛད། བཅོ་ལྔ་མཆོད་པར་གྲྭ་གཡོག་ཚང་མ་མཇལ་བར་བཏང་། ལྷ་རྒྱལ་རིགས་



ཀུན་ཁྱབ་སྙན་པའི་བ་དན།
87
ཀྱི་རྗེ་བཙུན་མར་ལུང་ཚན་མང་ཞིག་དང་། གཞན་ཕྱོགས་འདུས་རྣམས་ལ་སེམས་
ཁྲིད། ཐུགས་ཆེན་བསྒོམ་བཟླས་འགྲོ་དོན་མཁའ་ཁྱབ་མའི་སྒོམ་ལུང་སོགས་དལ་
མེད་མཛད། མཚུར་ཕུ་ནས་སྲས་མོ་ངེས་དོན་ལགས་ལ་མཇལ་འཕྲད། གཤིན་ཁག་
མང་པོར་བྱང་སྲེག སྟོད་ལྷ་རྩེའི་སྒྲུབ་པ་དཔོན་གཡོག་མང་པོར་འཇམ་མགོན་
གསུང་བསྙེན་སྒྲུབ་སྤྱི་གཅེས་སོགས་ཀྱི་ལུང་གནང་། བདེ་ཆོས་ཡོངས་འཛིན་རིན་པོ་
ཆེར་མི་ལའི་རྣམ་མགུར་ལུང་གནང་ཞོར་སྨོན་ལམ་གཏོར་རྒྱག་སོགས་ལ་གཟིགས་
མོའང་མཛད། ལུང་རྣམས་གྲུབ་པ་དང་ཡོངས་འཛིན་རིན་པོ་ཆེས་དངོས་འབུལ་
ཕུལ། འབྲུག་ལོ་ཕྱག་པས་ཞུས་ངོར། མཚུར་རྩིས་ཟླ་བ་གཉིས་པ་རྗེས་མའི་ཚེས་
མགོར་དཔལ་ཆེན་མོའི་གཡང་སྐྱབས་ཉིན་གསུམ། ཚེས་༡༠ ལ་ཀུན་བཟང་རྩེར་རྗེ་
བཙུན་མ་སོགས་སྐུ་ངོ་རྣམས་དང་ལྷན་རྒྱས་ཀྱིས་དགོན་སྤྱིའི་ཚོགས་བརྒྱ་བཏང་།
ཚེས་༡༦ ལ་བུདྡྷ་དཔོན་གཡོག་འབྲུག་ཡུལ་ནས་འབྱོར། ཆོས་མགོན་རིན་པོ་ཆེར་
ཕེབས་རྫོང་གནང་། ཤག་བྱང་གཟིམ་ཤག་གི་སྐུ་རིམ་འགའ་རེ་གནང་། འདི་སྐོར་
༧གཙང་པཎ་ཆེན་ཡབ་དང་སྐུ་མཆེད་བཅས་ལ་༧འཇམ་མགོན་བླ་མས་མཛད་པའི་
བླ་མ་རྒྱང་འབོད་ལུང་སོགས་དབང་ལུང་ཞུ་མཁན་མང་། དུས་མཆོད་རྣམས་རྒྱས་
པར་མཛད། ཚོགས་མཆོད་སེར་ཕྲེང་མཇལ། རྫོགས་ཆེན་གླིང་སྤྲུལ་དང་སྟག་ཚེར་
མཛོད་པའི་ཁྱེའུ་སྤྲུལ་སྐུ་རྣམས་ཀྱིས་མཇལ། མ་ཡུམ་གྱིས་ཆོས་གོས་ཀྱི་རྒྱུ་དང་སྣམ་
སྦྱར་ཕུལ། སྔ་རྗེས་ར་ལྕང་གཟིམས་ཤག་གི་སྐུ་རིམ་མང་ཙམ་བསྒྲུབས། དེ་སྐབས་
དཔལ་ཆེན་མོ་དང་རྣམ་སྲས་ནོར་བུ་མཆོག་རྒྱས་བཅས་གཡང་ཆོག་ཉིན་ཁ་ཤས་
གསུངས།།



88
འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
རྒྱལ་དབང་བཅུ་དྲུག་པར་དབང་ལུང་མན་ངག་ཕུལ་བ།
ཟླ་༣ པའི་ཚེས་༤ ལ་བུ་མཚུར་ཕུ་ནས་ཁམས་བསྐྱོད་སྟ་གོན་བགྱི་བར་ཐེག མ་
ཡུམ་ཚང་ནས་དངོས་འབུལ་ཕུལ། ཚེས་༧ ཉིན་མཚུར་ཕུ་ནས་རྒྱལ་ཚབ་རིན་པོ་ཆེ་
བསྙུན་གཞི་ལྕི་བའི་སྐྱབས་རྟེན་འབྱོར། རྒྱལ་བའི་དབང་པོས་འདི་ལོ་ཁམས་སུ་
ཕེབས་རྒྱུ་བཤོལ་དགོས་པའི་བཀའ་རྒྱའང་འབྱོར་བའི་ནང་། སྔ་མ་དགོངས་འཁྲོལ་
ཞུས་པའི་རིན་གཏེར་དབང་ལུང་དོན་སླར་བཀའ་ནན་ལྕི་བས་ཐུང་གིས་ཡར་སླེབས་
དགོས་ཕབ། ཚེས་༡༠ ལ་མ་ཡུམ་གྱིས་མཆོད་འབུལ་གཟབ་རྒྱས་དཀོན་སྤྱིའི་
ཚོགས་བརྒྱ་བཏང་། མ་ཡུམ་སྲས་བཅས་ཀྱིས་ཚེ་སྒྲུབ་བླ་གླུད་ཚོགས་བརྒྱ་ཉིན་ཁ་
ཤས་བསྒྲུབས། བླ་ལུག་བརྟགས་པ་དང་ཤ་རྡུལ་ཚང་མ་རྒྱལ་བས་ལེགས་གསུངས།
དངོས་འབུལ་ཕུལ། ཚེས་༡༧ ལ་ཡུམ་སྲས་རྣམས་ལ་ཁམས་བདེ་ཞུས་ནས་སྒར་
བཏེག གནས་ནང་དུ་དཔའ་བོ་རིན་པོ་ཆེ་དང་མཇལ་འཕྲད་མཛད། ཀར་ཆུང་བར་
ཐུགས་སྒྲུབ་ཆོས་སྐུའི་ཆོག་དབང་སོགས་གྲུབ་ནས་ཚེས་༢༣ ལ་མཚུར་མདོའི་
གདན་སར་རྒྱག་སྤོས་བསུ་བ་བཅས་ཕེབས། རྒྱལ་བའི་དབང་པོའི་གསེར་ཞལ་
མཇལ་བས་ཐུགས་དགྱེས་ཚོར་གནང་། རྒྱལ་ཚབ་རིན་པོ་ཆེར་བསྙུན་འདྲིར་ཕེབས།
རྡོ་རྗེ་འཆང་གི་སྐུ་གདུང་ལ་མཆོད་སྨོན་སྔར་བཞིན་མཛད། ཚེས་བཅུའི་འཆམ་
འཆག་གཟིགས། ཀུན་དགའ་བདེ་གླིང་དུ་ངེས་དོན་ལགས་སར་ཕེབས། དུས་
མཆོད་རྣམས་རྒྱས་པ་དང་ངག་དབང་ཆོས་གྲུབ་སོགས་ལ་མགོན་པོ་ཡབ་རྐྱང་ཡུམ་
རྐྱང་རྗེས་གནང་སོགས་དབང་ལུང་ཅི་རིགས་མཛད། རྒྱལ་ཚབ་རིན་པོ་ཆེའི་ཞབས་
བརྟན་མཆོད་གོང་དུ་ཚེ་སྒྲུབ་བླ་གླུད་ཉིན་ལྔ་གྲུབ། སྐུ་རྐྱང་ལ་ཚེ་གསང་དོན་དབང་



ཀུན་ཁྱབ་སྙན་པའི་བ་དན།
89
ཕུལ། དངོས་འབུལ་དང་བཞེས་མཛད། གྲྭ་ཚང་རྣམས་ལ་ལུང་ཚན་མང་ཙམ་དང་
ཕྱག་ཆེན་ངེས་དོན་སྒྲོན་མེའི་ཁྲིད་སོགས་གནང་། ལྷ་ཆེན་དབུ་རྩེ་གཞལ་ཡས་ལྷ་
ཁང་དུ་ལྷོ་བྲག་ཉི་ལྡེ་དགོན་གྱི་གྲྭ་དྲུག་རབ་བྱུང་དང་། བཞི་བསྙེན་པར་རྫོགས།
ཚེས་༨ ལ་ཚེས་བཅུ་ཚོགས་དབུར་ལྷན་རྒྱས་ཕེབས། ཚེས་༩ ལྷན་རྒྱས་ཞིང་སྐྱོང་
གཏོར་རྒྱག་ལ་ཕེབས། ཚེས་བཅུ་འཆམ་མཇལ་མཛད། གོས་སྐུ་ཆེན་མོ། ༧རྒྱལ་
བའི་དབང་པོའི་དབུ་ཞྭ་བཅས་མཇལ། དྭགས་པོ་རབ་བརྟན་གླིང་པ་སོགས་ཕྱོགས་
འདུས་རྣམས་ལ་ཕག་མོའི་རྣམ་བཤད་ཚན་གཉིས་སོགས་ཀྱི་ལུང་། རྟ་ཕྱག་ཁྱུང་
གསུམ་སོགས་དབང་རྗེས་གནང་མང་བ་མཛད། རྒྱལ་བའི་དབང་པོའི་བཀའ་
བཞིན་བསང་དང་གསོལ་ཁ། སྒྲོལ་མ་ལྷ་ཁང་ལ་རྡོ་རྗེ་རྣལ་འབྱོར་མའི་སྒོ་ནས་རབ་
གནས་ཉིན་གཉིས། གཟིམ་ཆུང་རྣམས་ལའང་ཕྱག་ནས་འཐོར། གཟིམ་རྒྱལ་མཚན་
ངོར་དགོངས་འདུས་བཏགས་གྲོལ་སོགས་ལུང་མང་པོ་དང་། བཙུན་མ་ཁ་ཤས་ལ་
རབ་བྱུང་སྡོམ་པ་གནང་། དོ་སྐྱ་སྤྲུལ་སྐུར་ཆོས་འབྲེལ་གནང་། རྒྱལ་དབང་ཆེན་པོའི་
བཀའ་བཞིན་སྨིན་གླིང་རྡོར་སེམས་བྱང་ཆོག་ཉིན་གཅིག རྒྱལ་གསོལ་དོན་བཅུ་མ་
སོགས་བཏང་། སྐྱེད་ཚལ་བསམ་འགྲུབ་ཆོས་གླིང་དུ་ལྷན་རྒྱས་ཕེབས། སྟོད་བྲང་ལྷ་
བྲག་གི་བླ་མ་དབྱིངས་རིག་བྱང་ཆུབ་ལ་བྱང་གཏེར་ཕག་མོ་ཟབ་རྒྱའི་དབང་ཁྲིད་
སོགས་མང་བར་གནང་། མཚུར་ཕུའི་རྡོར་སློབ་ལ་མ་མགོན་མན་ངག་བཀའ་རྒྱའི་
ལུང་བཅས་གྲུབ། ཟླ་༥ ཚེས་༡ ནས་རིན་གཏེར་དབང་ལུང་གི་སྣ་སེལ་རིགས་
དང༌། དབང་ཆས་དཔེ་ཙག་བསྒྲིགས། གཏོར་བཟོ་བཅས་དབུ་ཚུགས། གྲྭ་ལྡིང་པོ་
ཆེའི་གཅུང་རིན་པོ་ཆེའང་རིན་གཏེར་གསན་ཆེད་ཕེབས། དེ་སྐབས་ཚེས་བཅུ་
དགོངས་འདུས་མེ་ཏོག་ཕྲེང་མཛེས་བཏང་། འཁོར་བ་དོང་སྤྲུགས་བྱང་སྲེག་དང་།
རྗེ་གོང་མའི་ཡིག་ཆ་ལྟར་བསྙུང་གནས་རྗེས་གནང་སྡོམ་ལུང་སོགས་དབང་ལུང་མང་



90 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དུ་གནང་། རྣམ་གླིང་ཞྭ་དམར་སྤྲུལ་སྐུ། རིམ་བཞི་ར་ས་རྒྱ་རྒན་སོགས་ལ་བཞེད་
སྐོང་། ཚེས་༢༡ ལ་བུདྨ་ལྷ་ལྡན་ནས་འབྱོར། །
༧སྐྱབས་མགོན་རྒྱལ་དབང་རིན་པོ་ཆེའི་བཀའ་བཞིན་རྗེ་ཉིད་སྐྱེད་ཚལ་བསམ་
འགྲུབ་ཆོས་གླིང་དུ་ཕེབས། ཚེས་༢༣ ནས་མཚུར་ཕུའི་རྡོར་སློབ་གདན་ཟུར་རྣམས་
གཙོས་དཔོན་སློབ་ཉེར་ལྔས་ཟབ་བདུན་ཕུར་ཟློག་འཚོགས་ཏེ་ཉེར་དགུར་གཏོར་
རྒྱག་དང་དྲག་སྲེག གནམ་སྟོང་ལ་ཕུར་བའི་ཚོགས་བརྒྱ་བཅས་བཏང་། རྗེ་ཉིད་
ཚེས་༢༤ ལ་དགོན་དུ་ཡར་ཕེབས་ནས་དུས་མཆོད་དང་རབ་བྱུང་བསྙེན་རྫོགས་མང་
དུ་གནང་། བུདྡྷ་ཁམས་བསྐྱོད་ཀྱི་རིམ་གྲོར་མགོན་ཕྲིན་མི་ནུབ་བསྟན་རྒྱལ་ཉིན་
གསུམ། མྱུར་མཛད་མགོན་པོའི་གསོལ་སྐོང་ཉིན་གཅིག་ལ་བཏང་། ཟླ་༦ པའི་
ཚེས་༡ ཉིན་ལྷ་ལྡན་ནས་ཡིག་བྲིས་ཁག་དང་ཁམས་ནས་སྡེ་བཙུན་ཡིག་བྲིས་
འབྱོར། ཚེས་༢ ཉིན་འབྲུག་ནས་མཁྱེན་སྤྲུལ་ཡང་སྲིད་ཕེབས་པའི་ཆིབས་བསུར་
ཡོན་ཏན་ཕུན་ཚོགས་སོང་། བུདྡྷའི་རིམ་གྲོར་ཚེ་སྒྲུབ་བླ་གླུད་ཉིན་ལྔ། བུདྡྷ་དཔོན་
གཡོག་ཚང་མར་ཚེ་གསང་དོན་དབང་གནང་། ལྷ་ཁང་ཁག་ཚང་མ་དང་རྡོ་རྗེ་འཆང་
གི་གདུང་རྟེན་ལ་མཆོད་མཇལ་ཞུས། ཚེས་༧ ལ་ལམ་བསང་རྒྱས་པ་བཏང་ནས་
ཁལ་མ་བཏེག ཚེས་༡༠ ཉིན་མགོན་ཁང་ཆེན་མོར་མར་མེ་སྙན་ཤལ་ཕུལ་ཏེ་བུདྡྷ་
དཔོན་གཡོག་ཁམས་ཕྱོགས་བཏེག སྐྱབས་མགོན་ཆེན་པོ་དང་ལྷན་རྒྱས་ཀྱིས་འདུ་
ཁང་དུ་མཁྱེན་སྤྲུལ་ཁྲིར་བཀོད། ཚེས་༡༡ ནས་མཚམས་ཐོ་བཞག་སྟེ་རྗེ་གོང་མའི་
ཟབ་གཏེར་གསང་ཐིག་བླ་སྒྲུབ་ཀྱི་བསྙེན་པ་ཁ་གསོ་མཐའ་རྒྱས་ཚེ་སྒྲུབ་བཅས་
ཚེས་༢༡ ལ་གྲུབ་ནས་མཚམས་ཐོ་བསྡུས། འདི་གའི་ཐོ་རངས་བྱིན་རླབས་ཚན་ཁའི་
རྨི་ལྟས་ལེགས་པ་བྱུང་གསུངས། ཐུན་བར་རྣམས་སུ་རྒྱལ་བའི་དབང་པོ་ཕེབས་ནས་
རིན་གཏེར་ཞུ་མི་སློབ་མའི་གྲངས་དང་ཚེས་ཆ་བཅས་བཀའ་ཐག་བཅད། མཁྱེན་



ཀུན་ཁྱབ་སྙན་པའི་བ་དན། 91
སྤྲུལ་རིན་པོ་ཆེའི་ཡང་སྲིད་ཀྱི་མ་ཡུམ་དང་སྐུ་མཆེད་རྣམས་ལ་ཚེ་དབང་། ལུང་ཚན་
ཁ་ཤས་ཀྱི་ཡིག་ལན་སོགས་གྲུབ་པར་མཛད། བདེ་ཆོས་ཆོས་མགོན་རིན་པོ་ཆེ།
ཚང་སར་སྤྲུལ་སྐུ་ཀརྨ་ཨོ་རྒྱན་རྣམས་བྱོན་པ་ལ་སྣེ་ལེན། རི་བཀོད་བྱ་བྲལ་དཔོན་
སློབ་ལ་བཀའ་བརྒྱད་གསང་རྫོགས་འགྱོགས་དབང་བུམ་རྒྱ་ཅན་དང་། བྱང་གཏེར་
ཐུགས་ཆེན་འགྲོ་བ་ཀུན་སྒྲོལ་གྲུབ་ཐོབ་ཐུགས་ཐིག གྲུབ་ཐོབ་བཀའ་བརྒྱད་བཅས་
ཀྱི་དབང་ལུང་། རྒྱུད་བཤད་ཁྲིད་བཅས་གྲུབ་པར་མཛད་དོ། །
ཚེས་༢༧ ཉིན་རྒྱལ་བའི་དབང་པོ་གཙོས་བླ་སྤྲུལ་བཞི་བཅུ་སྐོར་ལ་རིན་གཏེར་
འབུལ་རྒྱུའི་དབུ་འཛུགས་རྟེན་འབྲེལ་ཆེད་རྗེ་གོང་མའི་ཟབ་གཏེར་གསང་ཐིག་བླ་
སྒྲུབ་དབང་དང་ཟབ་ཁྲིད་སོང་། དེའི་ཕྱི་ཉིན་ནས་སྨིན་གླིང་རྡོར་སེམས་དབང་དང་
ཁྲིད་རྣམས་ཀྱིས་དབུ་བཟུང་། རྗེ་མཁའ་ཁྱབ་རྡོ་རྗེའི་དབང་ཟིན་གྱི་ཕྱག་བཞེས་ཇི་
ལྟར་རང་བཟོ་དང་སླ་ཆོས་སུ་མ་སོང་བར་ཤིན་ཏུ་ཕྱག་ལེན་ཞིབ་མོའི་སྒོ་ནས་ཟླ་༧
ཚེས་༣ ལ་རྒྱུད་སྡེའི་སྐོར་གྱི་དབང་དང་ཟབ་ཁྲིད་རྣམས་གྲུབ་སྟེ། སངས་རྒྱས་བླ་
མའི་རྩ་གསུམ་དྲིལ་སྒྲུབ་སོགས་སྤྱི་སྒྲུབ་སྐོར། འདོད་འབུམ་གསང་འདུས་ཟླུམ་པོ་
བཞི་དབང་ནས་བཟུང་ཚེས་༢༡ ལ་འཇམ་མགོན་བླ་མའི་ཚིག་བདུན་རིགས་དྲུག་གུ་
རུ་ཡན་ཁྲིད་བཅས་ཞིབ་རྒྱས་གྲུབ་ནས་ཆོས་མཚམས་མཛད། ཚེས་༢༠ ཉིན་རྒྱལ་
བའི་དབང་པོ་སྐྱེད་ཚལ་དར་རྒྱས་ཆོས་གླིང་ཕོ་བྲང་གསར་པར་ཕེབས། རྗེ་ཉིད་
མཚུར་རིའི་སྒྲུབ་ཁང་དུ་ཕེབས། སྒྲུབ་དཔོན་ལ་འོད་ཆོག་དབང་གནང་། ཕྱི་ཉིན་
རྒྱལ་བའི་དབང་པོའི་མདུན་ཞལ་དྲོའི་མཇལ་དར་ཕུལ། ཉིན་ཁ་ཤས་སུ་རི་བོ་ཆེ་བ་
དང་སྙེ་མོ་བས་ལྷ་མོ་འཁྲབ་པའི་གཟིགས་ཕུད་དུ་ལྷན་རྒྱས་ཕེབས། དུས་མཆོད་
དགུ་གསོལ་རྒྱས་པར་བཏང༌། ཚེས་༣༠ནས་ཚིག་བདུན་ཡབ་བཀའ་ནས་བཟུང་ཟླ་
༩ པའི་ཚེས་༡༡ ཉིན་མཆོག་གླིང་གཏོར་བསྔོ་བླ་མ་ཡི་དམ་མའི་བཀའ་གཏད་ལུང་



92 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
བཅས་ཀྱི་བར་དབང་ཁྲིད་རྣམས་ལེགས་པར་གྲུབ། ཚེས་༡༢ ནས་བཀླགས་ལུང་
རིགས་སྔ་དགོང་ཆོས་ཐུན་གཉིས་རེར་ཉིན་བསྟར་ཆག་མེད་དང་། བར་གསེང་
རྣམས་སུ་ཕྱོགས་མཐའི་ཡི་གེ་འབྱོར་ཀློག་དང་། བདེ་ཆོས་ཆོས་མགོན་སོགས་དད་
འདུས་རྣམས་ལ་འདོད་ཆོས་རེ་སྐོང་མཛད། ༧སྐྱབས་མགོན་རྒྱལ་བའི་དབང་པོར་
ཕྱག་ཆེན་ངེས་དོན་རྒྱ་མཚོ་ཞིབ་ཁྲིད་འབུལ་བའི་དབུ་ཚུགས། སྐྱབས་མགོན་ཆེན་
པོས་ཀྱང་དམིགས་ཐུན་རྣམས་རིམ་པར་ཉམས་བཞེས་ཀྱི་བཀའ་དྲིན་བསྐྱངས།
ཉིན་ཉེར་ལྔའི་ཁོངས་སུ་ཕྱག་ཆེན་ཁྲིད་རྣམས་གྲུབ། ཟླ་༡༠ ཚེས་༡༥ལ་རིན་གཏེར་
པོད་ཐུགས་ཆེན་སྐོར་ཡན་གྱི་བཀླགས་ལུང་གྲུབ་ནས་རེ་ཞིག་ཆོས་མཚམས་མཛད།
དེ་ནས་མཆོད་གོང་རྒྱལ་ཚབ་རིན་པོ་ཆེའི་ཞབས་རིམ་གཤེད་དམར། ཚེ་དབང་བརྒྱ་
བརྒྱད། མགྲོན་ཤག་ཏུ་ཡོངས་དགེའི་པཀྴི་བླ་སྒྲུབ་སོགས་དབང་ལུང་ཁ་ཤས།
མཚུར་བླ་རྣམས་ལ་བློ་སྦྱོང་ཁྲིད། རབ་བྱུང་བསྙེན་རྫོགས་དང་བྱང་ཆུབ་སེམས་སྡོམ་
སོགས་ཞུ་མཁན་མང་བའི་རེ་སྐོང་དང༌། དཔའ་བོ་རིན་པོ་ཆེའི་སྐུ་མཆེད་རྗེ་བཙུན་
མ་གཤེགས་པ་སོགས་ཚེ་འདས་རྣམས་ཀྱི་དོན་དུ་བྱང་སྲེག་མུ་མཐུད་མཛད།
ཚེས་༢༩ ལ་གནས་ནང་དུ་ཕེབས། ཞབས་བརྟན་ཚེ་གསང་དང་བླ་གླུད་སྦྲེལ་
མ་ཉིན་གསུམ་དོན་དབང་བཅས་ཕུལ། ཉེར་ལྔའི་དུས་མཆོད་ཚེ་སྒྲུབ་ཚོགས་ཀྱིས་
འཐུས་པར་མཛད་དགོས་བྱུང་སོང་གསུངས། གཞན་ཡང་འདུ་ཁང་དུ་སྨིན་གླིང་རྡོར་
སེམས་ཀྱི་བྱང་སྲེག ཉེར་དགུའི་མགོན་གསོལ་རྒྱས་པ། ཤེར་སྙིང་བདུད་ཟློག
དཀོན་སྤྱིའི་ཚོགས་བརྒྱ་དང་སུན་ཟློག་སྦྲེལ་མ། ཉི་ཟློག་མཚོན་བྱེད་བཅས་གྲུབ་
ནས་སྐུ་གཤེགས་མའི་བདུན་ཚིགས་ལ་པདྨ་བཛྲ་དང༌། དཔལ་ཆེན་མོའི་གཡང་
སྐྱབས་ཉིན་བཞི། དབང་རྗེས་གནང་མང་བ་བཅས་གནང་། ཚེས་༡༢ ཉིན་སྐྱབས་
མགོན་དཔའ་བོ་མཆོག་གི་ཐུགས་བཞེད་བཞིན་གཟིམ་ཆུང་ཆོས་དབྱིངས་དགའ་



ཀུན་ཁྱབ་སྙན་པའི་བ་དན། 93
ཚལ་དུ་རྗེ་དཔའ་བོའི་མཐོང་གྲོལ་དབུ་ཞྭ་རྗེ་འདིའི་དབུར་གསོལ་ཞིང་། རྗེ་བཙུན་
གཤེགས་མ་དེ་ཉིད་སོགས་མཁའ་ཁྱབ་ཡིད་ཅན་རྒྱ་མཚོར་བསྔོ་བ་དང་སྨོན་ལམ་
ཤིན་ཏུ་རྒྱས་པར་མཛད་པས་མཚོན་ཐུགས་བཞེད་མཐའ་དག་རེ་ཞིག་གྲུབ་པར་
མཛད་ནས་མཚུར་ཕུར་ཕེབས། རྒྱལ་ཡབ་སྐུ་གཤེགས་པའི་བདུན་ཚིགས་དང་པོ་
ཀར་གླིང་ཞི་ཁྲོ་འདུ་ཁང་ཆེན་མོར་ཚོགས་ཕེབས་བསྔོ་བ་ཡོན་བཤད་བཅས་མཛད།
འདི་སྐབས་རྒྱལ་བའི་དབང་པོར་ཐུགས་གསོ་མཚོན་བྱེད་ཕུལ། ཡོན་ཏན་ཕུན་
ཚོགས་ལྷ་ལྡན་དུ་སོང་། བདུན་ཚིགས་གཉིས་པར་སྒྲོལ་མ་ལྷ་ཁང་དུ་སྨིན་གླིང་རྡོར་
སེམས་གསུངས། དཔའ་བོའི་སྐུ་མཆེད་འདས་མའི་རྫོགས་པ་ཁེལ་བས་འཁོར་བ་
དོང་སྤྲུགས་ཆོ་གའང་བཏང་
། བདུན་ཚིགས་གསུམ་པར་གཟིམ་ཆུང་ཀ་བཞིར་པད་
ཛར། ཡོན་ཏན་ཕུན་ཚོགས་ཡར་འབྱོར་གདོང་སྐྱེས་གཅུང་རྣམས་ཀྱི་ཞུ་ཡིག་ཀྱང་
འབྱོར། ཉེར་དགུར་ཞྭ་ནག་རྔ་འཆམ་གཟིགས། གསོལ་འཕར་དང་པད་ཛར་སྔ་
དགོང་གཏོང་བར་མཛད། ཟླ་༡༢ ཚེས་༢ ལ་རྒྱལ་ཡབ་གདུང་སྦྱོང་བའི་རྒྱལ་རྒྱམ་
ཚོགས་དབུར་ཕེབས། ཕྱི་ཉིན་ནས་འདུ་ཁང་དུ་གནམ་ཆོས་འོད་ཆོག་ཉིན་བདུན་
ཚོགས་ཕེབས་གནང་འཕྲོས་གསང་ཐིག་རྡོར་སེམས། འཁོར་བ་དོང་སྤྲུགས་སོགས་
བདུན་ལྔ་བ་ཡན་རྫོགས་པར་ཆོ་ག་དང་བྱང་སྲེག་བཅས་རྒྱལ་བའི་དབང་པོའི་ཐུགས་
བཞེད་བསྐངས། །
ཚེས་༢༠ ཉིན་རྒྱལ་བའི་དབང་པོ་བཅུ་དྲུག་པར་རྡོ་རྗེ་འཆང་གི་བཀའ་འབུམ་
ནས་མགོན་པོད་བཀའ་རྒྱ་སྐོར་འབུལ་རྒྱུའི་མ་མགོན་ཞལ་སྦྱོར་དབང་རྡོ་རྗེ་སྤྱི་
བླུགས་སྐུ་རྐྱང་ལ་ཕུལ། མཛོད་ནག་མགོན་ཁང་གི་རྟེན་གཏོར་རྡོ་རྗེ་འཆང་གིས་
གསར་བསྐྲུན་མཛད་པ་ཞལ་མཇལ་ཞིབ་མོ་དང་གུར་གདན་འཁོར་སོགས་དཔེ་རིས་
ཞིབ་མོར་བྲིས། དཀར་ཆག་དཔེ་བཤུ་བཅས་པ་ཞིབ་ཆ་མཛད། དེས་ཕྱིས་གདན་ས་



94 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དཔལ་སྤུངས་སུ་ཕེབས་ཏེ་སྟེང་གི་མགོན་ཁང་གི་རྟེན་གཏོར་གསར་བཞེངས་སྐབས་
སོགས་སུ་ཕན་ཆ་བླ་མེད་བྱུང་འདུག ཚེས་༢༣ ལ་རྒྱལ་བའི་དབང་པོ་སྐུ་རྐྱང་དུ་མ་
མགོན་ཞལ་སྦྱོར་དབང་ཆེན་བཀའ་རྒྱ་མ་ཕུལ། དགུ་ཆེན་གོས་འཆམ་རྒྱལ་བའི་
དབང་པོ་དང་ལྷན་རྒྱས་པས་གཟིགས། དངོས་གཞི་ཉིན་སྐུ་ཁམས་ཅུང་འཁྲུགས་
པས་མ་ཕེབས། གསོལ་འཕར་མཚོན་བྱེད་མཛད། གནམ་སྟོང་ཉིན་སྐུ་ཁམས་
དྭངས། འདུ་ཁང་ཆེན་མོར་པད་ཛར་ཚོགས་ཕེབས་གནང་། རྒྱལ་ཡབ་ཀྱི་དགུང་
ཞག་རྫོགས། ལྕགས་སྟག་གནམ་ལོ་གསར་ཚེས་སྐབས་སྐྱབས་མགོན་ཆེན་པོ་རྒྱལ་
བའི་དབང་པོའི་གཟིམ་ཆུང་སྦུག་ཏུ་མཇལ་དར་འབུལ་བཞེས་དང་། གཟིམ་ཆུང་
སྔགས་ཁང་གི་རྟེན་འབྱུང་གྲལ་དུའང་ཕེབས། ཞལ་རས་ལྷ་ཁང་དུ་བཞུགས་གྲལ་
ཆེན་མོའི་སྐབས་གནས་ནང་ནས་ལོ་གསར་མཇལ་དར་དཀར་སྤྲོ་སོགས་འབྱོར།
ཚེས་༦ ཉིན་རྒྱལ་དབང་རིན་པོ་ཆེར་མགོན་པོད་བཀའ་རྒྱའི་བསྙེན་ཡིག མན་ངག་
སྐུལ་བྱང་ལེ་ཚན། བཞེས་འབོད། མན་ངག་གབ་ཡིག་བཅས་ཕུལ། འབྲུག་ཡོངས་
འཛིན་པས་ཞུ་ཡིག་དང་ཏེ་ལོ་པའི་རུས་རྒྱན་བཅས་འབྱོར། ཚེས་༡༠ དུས་མཆོད་ལ་
འཕགས་མའི་སྙིང་ཏིག་གི་ཚོགས་མཆོད་བཏང་། འབྲུག་ཡོངས་འཛིན་ལ་ཡིག་ལན།
ལྷ་ལྡན་དུ་སྐྱེས་མར་མཇལ་དར། དཔའ་བོ་རིན་པོ་ཆེར་ཞུ་ཡིག་ལོ་གསར་མཇལ་
དར། ཤིང་འབྲས་བཅས་ཕུལ་བར་མཛད། མཚུར་སྒར་རྡོར་སློབ་སོགས་བླ་གྲྭ་
བརྒྱད་ཀྱིས་ཞབས་བརྟན་ཚེ་སྒྲུབ་བླ་གླུད་གསུངས་པས་ཤ་རྒྱལ་བ་སོགས་རྟགས་
ལེགས། རྗེ་ཉིད་ཀྱིས་ཚེས་༤ ནས་ཐོ་བཙུགས་པའི་སྒྲོལ་དཀར་བསྙེན་མཚམས་
མཛད་རྒྱུན་འཆར་ཅན་ལྟར་ཚེས་༡༥ ལ་གྲོལ། བར་གསེང་འདོད་ཆོས་སྐོར་ཞུ་བ་
འགའ་ལ་རེ་སྐོང་མཛད་ནས་ཚེས་༡༩ ལ་མཚུར་གདན་དཔོན་སློབ་ཁྲི་པས་དབུས་
བླ་གྲྭ་བཅུ་སྐོར་གྱིས་རིན་གཏེར་ཆོས་རིམ་ཟབ་བདུན་ཕུར་པའི་གཏོར་ཟློག་ཉིན་



ཀུན་ཁྱབ་སྙན་པའི་བ་དན།
95
བདུན་བཏང་། ཚེས་༢༧ ནས་རིན་གཏེར་དབང་འཕྲོས་པདྨ་གསུང་དྲག་སྒྲུབ་སྐོར་
ལས་སྐྱེར་སྒང་རྟ་མགྲིན་གསང་སྒྲུབ་དབང་ནས་བཟུང་། ཟླ་༩ བའི་ཚེས་༥ ལ་ཟུར་
མཁར་ཕྱག་རྡོར་དབང་བར་ཕུལ། སྐུ་ཁམས་ཅུང་མ་བདེ་བས་སྐྱབས་མགོན་ཆེན་པོ་
དབུར་བཞུགས་ཀྱིས་རྩ་གསུམ་ཚོགས་བརྒྱ་དང་བརྟན་བཞུགས། སློབ་ཚོགས་སྤྱིས་
སྒྲོལ་ཆོག་ཉིན་གཉིས། ཚེས་༨ ནས་སྐུ་ཁམས་ཅུང་དྭངས་པས་གཡུ་ཐོག་སྙིང་ཐིག་
གི་རྩ་དབང་དང་ཚེ་དབང་ནས་བཟུང་ཟླ་༣ པའི་ཚེས་༢༤ ཉིན་ཁྲིད་བརྒྱའི་པདྨའི་
ལམ་རིམ་ངོ་སྤྲད། ཕྱག་རྫོགས་ནོར་བུ་མཐོང་གྲོལ་ཁྲིད་ཡན་ཆད་ལེགས་པར་གྲུབ་
སྟེ་གཟིམས་ཤར་གླིང་པས་ཐུགས་སྒྲུབ་བར་ཆད་ཀུན་སེལ་ཕྲིན་ལས་རྒྱས་པ་བཅས་
ཚོགས་འཁོར་བསྙེན་བཀུར་ཞུས། ཟབ་བདུན་ཕུར་པའི་སྒྲུབ་ཆེན་གྱི་འཆམ་ཆགས་
དང༌། ས་ག་ཟླ་བའི་ཚེས་༡ ནས་སྒྲུབ་ཆེན་རྩ་འཆམ་རྒྱལ་ཐོ་བཅས་ལ་ལྷན་རྒྱས་
ཚོགས་ཕེབས་མཛད། ཚེས་༡༠ ལ་འཆམ་དངོས་གཞི་གཟིགས། སྐྱབས་མགོན་
ཆེན་པོ་གསེར་སྐྱེམས་ཀྱི་འཆམ་དབུར་ཕེབས། ཕྱི་ཉིན་འདུ་ཁང་ཆེན་མོར་རིན་
གཏེར་མཐར་དགེའི་ཚེ་སྒྲུབ་གསང་འདུས་དོན་དབང་དང༌། རྒྱལ་ཐོ་བསྡུས་པ།
མར་མེ་སྨོན་ལམ་བཅས་ལེགས་པར་མཐའ་རྒྱས་ཀྱིས་སྒྲུབ་ཆེན་གྲོལ། བཀའ་
དབང་ཕུལ་ཟིན་པའི་དགའ་སྟོན་ལྷ་མིའི་གཟིགས་ཕུད་བཞེས། ཕྱི་ཉིན་ནས་སྤྲོ་ཁང་
དུ་ཕེབས། ལྷ་མོ་འགྲོ་བ་བཟང་མོ་དང་ཆོས་རྒྱལ་དྲི་མེད་ཀུན་ལྡན་ཉིན་གཉིས་
འཁྲབ་པར་ལྷན་རྒྱས་ཀྱིས་གཟིགས། གཅུང་རྩེ་མགྲོན་ལགས་སྔར་ནས་འདིར་
བཞུགས་པ་ཐེག སྐྱེད་མ་ལགས་ཀྱིས་ཀྱང་སྔ་རྗེས་ཀུན་ཏུ་ཕྱག་བྲིས་ཆད་མེད་ལྟ་
བུར་བསྐུར་བ་དང་ལན་བསྩལ། ཚེས་༡༦ ལ་དངོས་རོལ་བཏང་བའི་གཏོར་
གཤེགས་བཅས་གྲུབ་པར་མཛད། ཕྱི་ཉིན་མགོན་ཁང་ཆེན་མོར་བསྟན་དགོན་སྤྱིའི་
ཞབས་རིམ་དུ་མགོན་གསོལ་མི་ནུབ་བསྟན་རྒྱལ་བཏང་། དེའི་ཕྱི་ཉིན་ཚེས་༡༩ ལ་



96 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
སྐྱེད་ཚལ་དར་རྒྱས་ཆོས་གླིང་དུ་ཕེབས་ནས་རིན་གཏེར་འཕྲོས་ཀྱི་འབྲུ་ལུང་དང་
ཕྱག་ཁྲིད་འཕྲོས་རྣམས་ཕུལ། ཟླ་༦ པའི་ཚེས་༡༤ ཉིན་རིན་གཏེར་ལུང་ཡོངས་
རྫོགས་དང་ཕྱག་ཁྲིད་ལེགས་པར་གྲུབ། དགའ་སྟོན་དུ་ཚེ་གསང་ཚོགས་འཁོར་ཟབ་
རྒྱས། མཐར་དགེ་ཚེ་གསང་དོན་དབང་བཅས་ཕུལ་གྲུབ། རྒྱལ་བའི་དབང་པོས་
གཏང་རག་གི་མཎྜལ་དང་གསོལ་རས་རྒྱ་ཆེ་བ། སློབ་མ་སོ་སོས་ཡོན་འབུལ་བཅས་
ཕུལ། གྲྭ་མང་གིས་ལྷན་རྒྱས་ལ་ཞབས་བརྟན་མཎྜལ་མཇལ་དར་བཅས་ཕུལ་བར་
མཛད་དོ། །
རྒྱལ་བསྟན་ཡོངས་རྫོགས་མཛོད་ལྔར་འདུས་པའི་ཆོས། །
ཐུགས་ཆུབ་ཁོ་ནས་ཡོན་ཏན་རྒྱ་མཚོ་དང་། །
མཉམ་པ་མིན་ཡང་འཆད་དང་སྤེལ་བ་ཡི། །
ཕྲིན་ལས་རྒྱ་ཆེར་སྐོང་བ་འདིས་ཀྱང་ངོ༌། །
འདི་སྐབས་གཅུང་བློ་བཟང་སྙན་གྲགས་ཕེབས། སེམས་བསྐྱེད་དང་ཡན་ལག་
བརྒྱད་པའི་སྡོམ་དབང་ལུང་ཁྲིད་སོགས་ཞུ་མཁན་མང་བ་སོ་སོའི་རེ་སྐོང་མཛད།
འགའ་ཞིག་ལ་རིན་གཏེར་དབང་ཆད་རིགས་རྣམས་ཀྱང་གནང་བར་མཛད། ཚེས་༢༨
ལ་གནས་ནང་དུ་ཕེབས། སྐྱབས་མགོན་དཔའ་བོ་དང་མཇལ་འཕྲད་ཐོག་བླ་བྲང་
གོང་མར་བཞུགས། ༢༩ལ་གསོལ་འཕར་བཏང་། ཕྱི་ཉིན་ལྷ་ལྡན་ར་ལྕང་དུ་ཕེབས།
མ་ཡུམ་སྐུ་མཆེད་ལྷན་རྒྱས་རེ་ཞིག་དལ་བཞུགས་མཛད། ར་ཤག་ས་དབང་ཐུགས་
བཞེད་ཉང་གི་སྐུ་ལྔའི་སྲོག་གཏད་དང་ཐང་ལྷའི་བཀའ་གཏད་མཛད། བྱ་རིགས་
གཟིམ་ཤག་ཏུ་ཕེབས། སྐྱབས་མགོན་འབྲུག་ཆེན་རིན་པོ་ཆེ་དང་མཇལ་འཕྲད་
མཛད། སྒེར་རྒྱ་མཁར་ནང་པ་སོགས་དང་འབྲུག་པ་བཅུ་སྐོར་ལ་འཇའ་ཚོན་ངན་



ཀུན་ཁྱབ་སྙན་པའི་བ་དན།
97
སོང་རང་གྲོལ་སོགས་ཀྱི་དབང་ལུང་འགའ་རེ་གནང༌། སྟག་སྣའི་གྲྭ་ལ་ཕྱག་ཁྲིད་
ངེས་དོན་སྒྲོན་མེ་སོགས་ཞུ་མཁན་མང་བའི་རེ་སྐོང་མཛད། ར་ཆེའི་ཇོ་ཁང་ལ་
ཞབས་བསྐོར་བསགས། རྒྱ་སྟོན་སྤྲུལ་སྐུ། རིམ་བཞི་རུ་ཐོག འབྲས་ལྗོངས་བཙུན་
མོ་དང་འབང་ཉག་ཨ་ཏིང་སྲས། ཕྱི་གླིང་པ་ས་ཧེབ་སོགས་མཇལ་མི་མང་། ཡར་
མར་ཚེས་བཅུ། ཉེར་དགུའི་གསོལ་འཕར་རྣམས་རྒྱས་པར་མཛད། །
ཟླ་ཚེས་༢ ལ་ཁམས་ནས་ཕྱིར་གདན་འདྲེན་གྱི་བསུ་མར་བླ་མ་ཟླ་འོད་སོགས་
མཚུར་ཕུར་འབྱོར་པས་ཚེས་༩ ལ་ཡོན་ཏན་ཕུན་ཚོགས་དེར་སོང་། ར་ལྕང་ཤག་ཏུ་
དཔལ་ཆེན་མོའི་གཡང་སྐྱབས་ཁ་གསོ་ཉིན་གསུམ་གསུངས། ཁམས་ནས་འོངས་
པའི་བསུ་མ་རྣམས་དང་ཡོན་ཕུན་བཅས་ཚེས་༢༠ ལ་ལྷ་ལྡན་དུ་འབྱོར། ཟླ་༩ པའི་
ཚེས་༡༠ ཉིན་ཆོས་སྒར་ལྷ་ས་ནས་བཏེག གནས་ནང་དུ་དཔའ་བོ་རིན་པོ་ཆེ་དང་
མཚུར་གདན་སྤྲོ་ཁང་དུ་རྒྱལ་བའི་དབང་པོ་བཅས་ལ་མཇལ་འཕྲད་མཛད། རྡོ་རྗེ་
འཆང་གི་གདུང་རྟེན་མདུན་མཆོད་འབུལ་གསོལ་སྨོན་སྔོན་རྒྱུན་བཞིན་མཛད་ནས་
ཚེས་༡༧ ལ་གནས་བསྐོར་དུ་དཔོན་འཁོར་མདོར་བསྡུས་ཕེབས། ཡོན་ཏན་ཕུན་
ཚོགས་རྒྱ་གར་དུ་འགྲོ་རྒྱུ་མཛད། ཀར་ཁང་ནས་རིམ་ཕེབས་ཀྱིས་དབུ་རི་འབུམ་
པར་རྒྱལ་བ་ལོ་རས་པའི་སྐུ་གདུང་མདུན་གསོལ་སྨོན་བཏབ་ཅིང་ཞུ་ལྕགས་ཁོམ་
གཞིས་ཀའི་བསུ་མ་བཅས་ཕེབས། ལྕམ་སྲིང་སྲས་མོ་ངེས་དོན་ལགས་ཀྱིས་མཇལ།
བཻ་རོའི་སྒྲུབ་ཕུག་ལ་མཆོད་མཇལ་དང་ཨ་ནེའི་དགོན་གྱི་འདུ་ཁང་དུ་རབ་གནས་
མཛད། མཆོད་གོང་མ་ཎི་གཞིས་ཀ་སོགས་ནས་རིམ་ཕེབས་ལྕང་ར་དགོན་ཞེས་པའི་
ལྷ་ཁང་ལ་ཁྲུས་གསོལ་རབ་གནས་མཛད། ལམ་ཞོར་རྒྱལ་ཚབ་རིན་པོ་ཆེའི་
བཞུགས་སྒར་དུའང་འཁྱུག་ཙམ་ཕེབས་ནས་གཡུ་ལུང་དགོན་དུ་སྤོས་རྒྱགས་བསུ་བ་
བཅས་ཕེབས། ཕྱི་ཉིན་ཉེར་ལྔའི་དུས་མཆོད་ཁེལ་བ་དང་སྡེ་སྤྱིའི་འདོད་སྐོང་སོགས་



98 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཚུགས་ཆགས་ཀྱིས་གསང་ཐིག་བླ་སྒྲུབ་ཚོགས་དང་དགྲ་ཆོས་བཏང་། ཁྲོམ་དབང་
གནང་། གཡུ་ལུང་སྤྲུལ་སྐུས་སྐྱེལ་མ་བཅས་བྱོན་ལམ་རྒྱལ་ཡུམ་མཁའ་འགྲོ་ཆེན་མོ་
མཇལ། ངེས་ལེགས་ཉེར་མཁོ་བེའུ་བུམ་གྱི་ལུང་གནང་། རིམ་བཏེག་གིས་ལམ་
གསེང་ཞར་བྱུང་ཇོ་མོ་གངས་དཀར་སོགས་ལ་རི་ཁྲུས་མཛད། མ་ར་ལ་ཞེས་པ་
བརྒལ་ནས་གུ་རུའི་སྒྲུབ་གནས་མ་ར་ཏི་ཀའི་ཕུག་པར་གྲགས་པའི་ཞོལ་དུ་བཞུགས།
གཡོག་གྲྭ་རྣམས་མཇལ་དུ་བཏང༌། ཚེ་ཆུ་ངོ་མཚར་ཅན་འདུག་པ་བླངས། རིམ་པར་
འོ་ཡུལ་རྫ་རར་ཕེབས། སྒྲུབ་ཕུག་ཏུ་ལྕེ་བཙུན་སྙིང་ཏིག་ཚོགས་མཆོད་དང་། མཆོད་
འབུལ་གཟབ་རྒྱས། སྒྲོལ་ཆོག ཉེར་དགུའི་གསོལ་འཕར་བཅས་བཙུན་མ་རྣམས་
ལ་ཆོས་འབྲེལ་གནང་
། རྗེ་འབངས་ཉེར་ལྔའི་གྲས་འོ་བྲན་དཔལ་གྱི་དབང་ཕྱུག་གི་
གདུང་རྒྱུད་དུ་གྲགས་པ་འོ་བྲན་ནང་པས་གདན་དྲངས་པར་ཕེབས། མི་ངོ་རྣམས་ལ་
རྟ་ཕྱག་ཁྱུང་གསུམ་དབང་དང་དཀོན་སྤྱིའི་ཚོགས་བརྒྱ། གཞན་ཡང་སོ་སོའི་བཞེད་
སྐོང་མཛད། འོ་བྲན་གྱི་ཐུགས་དམ་རྟེན་གནུབས་ཀྱི་ཕྱག་བཟོར་གྲགས་པ་ལྷ་མོའི་
སྐུ་ནང་རྟེན་གནམ་ལྕགས་ཀྱི་རྡོར་ཕུར་དང་ཙནྡན་ཕུར་པ་བཅས་མཇལ། རིམ་པར་
བཏེག་སྟེ་འོ་ཡུལ་གོས་སྔོན་ལྷ་ཁང་གི་ཐོག་རོལ་སེར་ཕྲེང་བཅས་ཕེབས། གཙུག་
ལག་ཁང་གི་ཡང་རྩེར་བཞུགས། བླ་གྲྭ་ཀུན་གྱིས་མཇལ་དར་ཕུལ། དགོན་གྱི་བླ་གྲྭ་
རྣམས་ཀྱི་ཞུས་ངོར་སྨིན་གླིང་གཤིན་རྗེ་དྲེགས་འཇོམས་ཀྱི་ཆོ་ག་ཟབ་རྒྱས་ཚོགས་
བརྒྱ་དང་སྨིན་དབང་བསྐུར་བར་མཛད། བླ་མ་རྒྱང་འབོད། སྔགས་སྲུང་ཕྲིན་ལས་
སོགས་ལུང་མང་བ་དང་རཏྣའི་དམ་ཅན་གསོལ་མཆོད་རྒྱས་པར་གནང་། ལར་འོ་
ཡུལ་ཕྱོགས་བཞུགས་རིང་དམ་ཅན་གསོལ་འཕར་མཛད། རྟེན་རྣམས་ལ་མཆོད་
མཇལ། དགེ་འདུན་རྣམས་ལ་མང་ཇ་ཕྱག་འགྱེད་བསྩལ། དངོས་འབུལ་བྱུང་། དམ་
ཅན་བྲག་ནས་བླ་རྡོ་བླང་བར་མཛད་ནས་ཕེབས། སྟག་རྩེ་འདོད་གླིང་ཞུས་ངོར་



ཀུན་ཁྱབ་སྙན་པའི་བ་དན།
99
དཀོན་སྤྱིའི་ཚོགས་སྟོང་ཚོགས། གཉེན་པོ་གསུམ་དབང་། བླ་མ་རྒྱང་འབོད་ལུང་
སོགས་འདོད་ཆོས་ཞུ་མཁན་སོ་སོའི་རེ་སྐོང་མཛད། ལམ་འཁོད་རྣམས་ལ་ཕྲིན་
ལས་རིམ་སྐྱོང་གིས་སྣང་དཀར་གཞིས་སུ་ཕེབས། ཚེས་༡༠ ལ་དུས་མཆོད་དཀོན་
སྤྱིའི་ཚོགས་བཏང༌། རྒྱལ་བའི་དབང་པོའི་བང་མི་ཆེད་བསྩལ་དང་སྐྱེས་གཅུང་རྣམ་
པ་ཡོན་ཕུན་བཅས་པའི་ཡི་གེ་རྣམས་འབྱོར། འཁོར་བ་དོང་སྤྲུགས་ཀྱི་བྱང་སྲེག་
དང༌། སྒར་སྡེའི་འབྲོག་པ་ཁ་ཤས་ལ་ཚེ་དབང་། གཞིས་གཉེར་མི་ངོ་རྣམས་ལ་གཉེན་
པོ་ལྷ་གསུམ་གྱི་དབང་སོགས་འདོད་སྐོང་གྲུབ་ནས་རིམ་པར་འབྲུག་ར་ལུང་དུ་ཕེབས།
རོལ་བསུ་སོགས་སྣེ་ལེན་བྱུང་། རྟེན་གསུམ་རྣམས་ལ་མཆོད་མཇལ། གཙང་པ་རྒྱ་
རས་པའི་འདྲ་ཞལ་ཁམས་གསུམ་ཟིལ་ནོན་མདུན་མཆོད་འབུལ། དཀོན་སྤྱིའི་ཚོགས་
གནང་། དེར་འཁོད་ཀུན་ལ་མང་ཇ་ཕྱག་འགྱེད་བསྩལ། རྒྱང་རྩེར་ཕེབས་ནས་སྣང་
དཀར་གྲྭ་ཤག་ཏུ་བཞུགས། གྲྭ་ཚང་ནས་གསོལ་ཇ་དང་སྟོན་མོ་ཕུལ། བཀྲས་བདེར་
གདན་དྲངས་ལྟར་ཕེབས། ཉེར་དགུའི་གསོལ་འཕར་བཏང་། རྗེ་འཇམ་མགོན་བླ་མ་
གོང་མའི་ཞལ་སློབ་བླ་མ་ཉི་འོད་རིན་པོ་ཆེས་དངོས་འབུལ་སྣ་ཚོགས་ཕུལ། དཀོན་
སྤྱིའི་ཚོགས་སྟོང་མར་མེ་སྟོང་ཕུལ། བཀྲས་བདེའི་མི་ངོ་རྣམས་ལ་ཐང་རྒྱལ་ཚེ་
དབང་དང་བྱང་གཏེར་ལེའུ་བདུན་མའི་ལུང་གནང་། ལམ་བར་གཙང་སྡེའི་ངོར་
དཀོན་སྤྱིའི་ཚོགས་བརྒྱ་དང་ཚེ་དབང་གྲུབ་རྒྱལ་མ་གནང་། དེར་འཁོད་སོགས་ལ་
ཆོས་འབྲེལ་དང་བཅས་སྣང་དཀར་གཞིས་སུ་ཕེབས། སྒོས་གཞིས་ཀྱིས་ཞུས་ངོར་
ཚེས་བཅུར་གསང་ཐིག་བླ་སྒྲུབ་དང་འབྲེལ་བའི་ཚོགས་མཆོད་སྟོང་ཕྲག གཞི་
གཏེར་ཉི་མ་དགྲ་འདུལ་སོགས་ལ་འགྲོ་དོན་མཁའ་ཁྱབ། བདེ་སྨོན་ལུང་། སྒེར་ཁ་
རྟ་རའི་སར་གཉེན་པོ་ལྷ་གསུམ་དང་ཐུགས་རྗེ་ཆེན་པོའི་དབང་ཚེ་དབང་བཅས་
གནང་། མཚམས་པ་བླ་རྒན་ཞིག་གིས་མཎྜལ་རྟོགས་འབུལ་མཛད།



100 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ལྷ་ལྡན་ནས་སྐྱེས་གཅུང་རྣམས་ཀྱིས་འཕྲལ་ཕེབས་ཞུ་ཡིག་གློག་ཕྲིན་འབྱོར།
སྣང་དཀར་གཞིས་ཀའི་མི་སེར་སྡེ་སྤྱིར་གསོལ་རས་དངུལ་རྡེལ་བཅུ་གནང་ནས་
ཕེབས་ལམ་པད་སྡེ་ནས་གཅུང་རྩེ་མགྲོན་གྱི་ཁ་པར་གློག་ཕྲིན་འབྱོར། རྒྱལ་རྩེ་ནས་
བཏེག ར་ལུང་དགོན་གྱི་གྲྭ་ཤག་ཏུ་བཞུགས་སྐབས། སྨད་ནས་རྒྱ་མི་གུང་ཁྲན་ཏང་
གི་གསར་བརྗེའི་བཅིངས་བཀྲོལ་དམག་དཔུང་འབྱོར་བའི་དུས་ཟིང་གིས་༧གོང་ས་
སྐྱབས་མགོན་བཅུ་བཞི་པ་ཆེན་པོ་མཆོག་རྒྱ་གར་དུ་ཕེབས་རྩིས་སྐུ་བཅར་ཞབས་
གྲས་གཅུང་བློ་སྙན་དང་མཇལ་འཕྲད་མཛད། དཔོན་གཡོག་ཚང་མར་སློབ་སྟོན་
ཞིབ་རྒྱས་ཐོག་རིམ་གྱིས་ཕེབས། གམ་པ་ལ་བརྒལ་ལྕགས་ཟམ་གྲུ་བརྒྱུད་ཟླ་༡༡
ཚེས་༢༣ ཉིན་ལྷ་ལྡན་དུ་ཕེབས། ཡུམ་སྲས་ལྷན་རྒྱས་ཞལ་འཛོམས། འདི་སྐབས་
མདོ་སྨད་ས་དབང་ང་ཕོད་ངག་དབང་འཇིགས་མེད་སོགས་གཞུང་གི་སྐུ་དྲག་ལས་
སྣེ་ཁག་མ་ཉུང་ཙམ་རྒྱ་ནག་པེ་ཅིང་དུ་བྱོན། མའོ་ཀྲུ་ཞི་གཙོས་ཀྲུང་གོ་གུང་ཁྲན་ཏང་
གི་ཀྲུང་དབྱང་ཨུ་ཡོན་ཧུས་དང་གྲོས་མོལ་ཐོག བོད་ལྗོངས་ཞི་བས་འཆིང་འགྲོལ་
འབྱུང་ཐབས་ཀྱི་ཆིངས་ཡིག་བྲིས་པ་སོགས་རེ་ཞིག་བདེ་འཇགས་གྲུབ་པས། ༧གོང་
ས་སྐྱབས་མགོན་ཆེན་པོའང་རྒྱ་གར་དུ་ཆིབས་བསྒྱུར་གནང་མ་དགོས་པར་ཕོ་བྲང་
པོ་ཏ་ལར་ཞབས་པད་འཁོད་པའི་སྐལ་བཟང་བྱུང་ངོ༌། རྟ་དྲེལ་རྣམས་མཚུར་ཕུར་
ཡར་བཏང༌། རྒྱལ་བའི་དབང་པོ་དང་དཔའ་བོ་སོགས་ཀྱི་སྐུ་མདུན་ལ་ཞུ་ཡིག་ཕུལ།
དབུ་མཛད་སོགས་ལྷོ་གནས་བསྐོར་བར་བཏང་། ཧོར་སྦུབ་སྤུས་ལེགས་དང༌། ཁྱད་
པར་ཐུབ་དབང་སྐུ་རྒྱ་གར་ནུབ་ལི་ཕྱག་ཏུ་འབྱོར། རྒྱལ་བའི་དབང་པོ་སོགས་ཀྱིས་
བཀའ་རྒྱ་ཕབ། རིམ་བཞི་རུ་ཐོག་ལ་ཐང་རྒྱལ་ཚེ་དབང་། ཕྱོགས་འདུས་བླ་གྲྭ་འགའ་
ལ་ཚེ་གསང་དབང་ཆེན། སྐྱེས་གཅུང་རྣམ་པར་ཚེ་དབང་དང་སྒྲོལ་ཆོག་སོགས་མུ་
མཐུད། དུས་མཆོད་རྣམས་རྒྱས་པར་མཛད། ཁམས་ནས་རྫོང་སར་མཁྱེན་བརྩེ་རིན་



ཀུན་ཁྱབ་སྙན་པའི་བ་དན། 101
པོ་ཆེའི་ཕྱག་བྲིས་འབྱོར། སྐྱབས་མགོན་རྒྱལ་དབང་རིན་པོ་ཆེར་ལོ་གསར་མཇལ་
དར་དང་རྟེན་གསུམ་དོད་བཅས་ཕྱག་བྲིས་ཕུལ། ཉེར་དགུའི་དུས་མཆོད་དུ་གསར་
མའི་གཞུང་རྒྱས་པ་གཏོང་བར་མཛད་དོ། །
ལྕགས་ཡོས་གནམ་ལོ་གསར་ཚེས་ལ་ཡུམ་སྲས་ལྷན་རྒྱས་རྟེན་འབྱུང་དགའ་
སྟོན་དང་། འབྲུག་པ་ཁ་ཤས་ལ་སྣེ་ལེན། བདུད་འཇོམས་ས་ལ་ཚེ་དབང་། སྟོད་
པ་ཁ་ཤས་ལ་གནམ་ཆོས་འོད་དཔག་དབང་དང་དཀོན་སྤྱིའི་རྫོགས་ཁྲིད་ཁམས་
གསུམ་ཡོངས་གྲོལ་གནང་། ཡོན་ཏན་ཕུན་ཚོགས་རྒྱ་གར་ནས་རྒྱལ་རྩེར་སླེབས་
པའི་ཁ་པར་འབྱོར། མི་རིང་བར་གནས་ར་དགེ་ལེགས་འབྱོར་གདོང་རྒྱ་གར་ཅ་ག་
རྒྱབ་ཁ་ཤས་སྔོན་དུ་འབྱོར། དབུ་མཛད་དང་གཉེར་པ་སོགས་འབྱོར་གདོང་རྒྱལ་
བའི་དབང་པོའི་བཀའ་རྒྱ་དང་གནམ་ལོ་གསར་ཚེས་ཀྱི་མཇལ་དར་མཎྜལ་རྟེན་
གསུམ་གསོལ་ཇ་བཞེས་འབྲས་ཀྱི་དོད་སོགས་དང་། ཐུགས་སྲས་བྱམས་པ་རིན་པོ་
ཆེའི་གསུང་བྲིས་མཇལ་དར་རྣམས་འབྱོར། ར་ལྕང་གཟིམ་ཤག་གི་གཡང་སྐྱབས་ཁ་
གསོ་ཉིན་གསུམ་སྐབས་ཡོན་ཏན་ཕུན་ཚོགས་རྒྱ་གར་ནས་མགོ་ཐོན་གང་ལེགས་
ཀྱིས་འབྱོར། འབྲས་ལྗོངས་ནས་ཡིག་བྲིས་འགའ་འདུག རྒྱ་ཡི་སྲས་སྐུ་ཞབས་
སོགས་ལ་གར་གླིང་བར་དོ་དྲུག་ཁྲིད། རྒྱལ་པོ་ལུགས་ཀྱི་ཐུགས་ཆེན་ཁྲིད་སོགས་
དབང་ལུང་མང་པོ་ཞིག་གནང༌། འབྲོང་དཔོན་བླ་མ་གཤེགས་པའི་ཐུགས་དམ་ངོ་
སྤྲོད་མཛད། སྨོན་ལམ་གཏོར་རྒྱག་སོགས་ལའང་གཟིགས། འབྲོང་དཔོན་བླ་རྒན་
སོགས་གཤིན་ཁག་མང་པོར་རྡོར་སེམས་ཉིན་བདུན་ཙམ་གནང་། སྔ་དགོང་དུས་
མཆོད་རྣམས་མ་ཆག་པར་མཛད། ཇོ་མཇལ་མཛད་ནས་སྒར་བཏེག གནས་ནང་དུ་
དཔའ་བོ་རིན་པོ་ཆེ་དང་མཇལ་འཕྲད་མཛད། ཆོས་གླིང་ཕུར་པར་འབྲེལ་བའི་སྲི་
མནན་འདོན་དགོས་ཕབ་པ་བཞིན་ཟླ་༢ ཚེས་༣ ནས་དབུ་བཟུང་། སྲི་མནན།



102 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
གཏོར་རྒྱག རྒྱལ་དབྱངས་སོགས་མཐའ་རྒྱས་ཉིན་བདུན་གསུངས། ཚེས་༡༡ ནས་
རཏྣའི་ཚེ་གསང་དང་བླ་གླུད་སྦྲེལ་མ་བཏང་སྟེ་ཚེས་༡༥ སྔ་ཆར་གྲུབ་པར་མཛད།
ཡོན་འབུལ་རྒྱས་པ་འབུལ་གནང་དང་ལེན་མཛད། དཔའ་བོ་རིན་པོ་ཆེར་གཟིམ་
ཆུང་གསར་པས་ཞལ་དྲོ་ཕུལ། མགོན་ཁང་ཉམས་གསོ་གནང་རྒྱུའི་ཨར་གྷའི་ཆོ་ག་
བསྡུས་པ་བཏང་ནས་མཚུར་ཕུར་ཕེབས། རྒྱལ་དབང་རིན་པོ་ཆེའི་གསེར་ཞལ་
མཇལ། འདིར་ཡང་མགོན་ཁང་ཉམས་གསོའི་ཨར་གྷའི་ཆོ་ག ཐུགས་སྲས་རིན་པོ་
ཆེའི་རྐྱེན་སེལ་དབང་བཀའ། ཚོང་དཔོན་ཀར་ཚུལ་ནད་བབས་ལྕི་བའི་རིམ་གྲོ་ཚེ་
སྒྲུབ་བླ་གླུད་བཏང་། མཇལ་མཁན་མང་བས་ཐུགས་བྲེལ་ཇེ་ཆེ་ལ་ཐུགས་དམ་
མགོན་ཁང་ཆེན་མོར་ཡང་བསྐྱར་རྟེན་རྣམས་སྒུལ་སྐྱོད་དགོས་གཤིས་ཨགྷའི་ཆོ་ག་
ཤིན་ཏུ་རྒྱས་པ་དངོས་སྟ་སྦྲེལ་མ་མཛད། ཚོང་དཔོན་ཀར་ཚུལ་ལ་ཚེ་དབང་དང་།
རྒྱལ་བའི་དབང་པོའི་ཞབས་བརྟན་རཏ་ཕུར་གཏོར་ཟློག་དབལ་མདོས་ཟོར་ཐབས་
སུ་གཏོང་ཚེས་༢༣ ལ་དབུ་ཚུགས། ༢༩ར་གཏོར་རྒྱག་དང་གནམ་སྟོང་ཕུར་པའི་
ཚོགས་བརྒྱ་བཏང་ནས་གྲུབ། ཐུགས་སྲས་རིན་པོ་ཆེས་མང་ཇ་ཕྱག་འགྱེད་ཕུལ་ཞིང་
རྗེ་འདི་དབུ་བཞུགས་ཀྱིས་ཐུགས་སྲས་སྐུ་རིམ་ཚེ་གསང་བླ་གླུད་སྦྲེལ་མ་དང་། ཉིན་
གུང་ཚོགས་བར་དུ་སྐྱབས་མགོན་ཆེན་པོ་རྒྱལ་བའི་དབང་པོར་ནཱ་རོ་ཆོས་དྲུག་བདུད་
རྩི་ཉིང་ཁུ་སྟེང་ནས་ཞིབ་ཁྲིད་ཕུལ། ཟླ་བ་༣ པའི་ཚེས་༣ ལ་དབུ་བཙུགས།
ཚེས་༥ ལ་བླ་གླུད་བཏང་། ཚེ་རྫས་ཕུལ་ཅིང་ཚེ་སྒྲུབ་གྲོལ་ནས་ཟབ་མདོ་བདུད་
ཟློག་བཏང་། ཚེས་༧ ནས་རྒྱལ་བའི་དབང་པོའི་ཞབས་བརྟན་རཏྣ་གླིང་ཚེ་གསང་
བླ་གླུད་སྦྲེལ་མ་ཚེས་༡༤ བར་བཏང་། ཤ་དྲིལ་ལན་དང་པོར་རྒྱལ་བ་དང་། བླ་
ལུག་ལན་གཉིས་པར་འཁོར་ལུགས་ཤིན་ཏུ་ལེགས་གསུངས། རྒྱལ་མཆོག་མདུན་
ཚེ་རྫས་སོགས་ཕུལ། ཚེས་དྲུག་ཆོས་ཐུན་རེ་རེ་ཉིན་ལྟར་ཕུལ་ནས་བར་མཚམས་སུ།



ཀུན་ཁྱབ་སྙན་པའི་བ་དན། 103
མཆོད་གོང་རྒྱལ་ཚབ་རིན་པོ་ཆེར་རྟ་ཕྱག་ཁྱུང་གསུམ་དབང་དང༌། བླ་གྲྭ་གསུམ་ལ་
ཀཾ་ཚང་རྡོ་རྗེ་རྣལ་འབྱོར་མ་ལྷ་ལྔའི་དབང་ཆེན། འབྲུག་པདྨ་རྣམ་རྒྱལ་སོགས་ལ་
བསྐྱེད་རྫོགས་གནད་བསྡུས་གསུང་མགུར་ཐོར་བུའི་ལུང་སོགས་མང་དུ་གནང༌།
ཚོང་དཔོན་རྡོ་ཀར་ཚུར་འཆི་བའི་འཕོ་འདེབས། གསོན་གཤིན་ཆོ་ག ཐུགས་སྲས་
རིན་པོ་ཆེར་རྐྱེན་སེལ་དབང་རྗེས་གནང་སོགས་དང༌། ཡབ་རྗེ་རྒྱལ་བའི་དབང་པོའི་
དུས་མཆོད་བླ་སྒྲུབ་བདེ་ཆེན་གྲུབ་པའི་ཐིག་ལེ་དང་འབྲེལ་བཀའ་བརྒྱུད་མགུར་
མཚོར་ཚོགས་མཆོད་རྒྱས་པར་མཛད། ཟུར་རི་དྲུང་པ་རྐེ་རོང་ཟླ་འཕེལ་མ་ཡུམ་
འདས་པར་སྨིན་གླིང་རྡོར་སེམས་ཉིན་ཆོག་དང་འཕོ་འདེབས་མཛད། ཚེས་བཅུའི་
འཆམ་ཆག་མཇལ། ལྷོ་སྒོའི་གྲོང་ནང་ནོར་བུ་སར་གནམ་ཆོས་འོད་ཆོག་དང་དུས་
མཆོད་གསོལ་འཕར་བཏང་། ཕྱག་མཛོད་དམ་ཆོས་ཡོངས་འདུའི་ཤག་ཏུ་ཕེབས།
པཀྴི་བླ་སྒྲུབ་དང་མ་མགོན་ཞལ་སྦྱོར་གཏོར་དབང་བསྐུར། ཐུགས་སྲས་རིན་པོ་ཆེར་
གཅོད་ཐུན་གནང་། གཞན་དགོན་གྱི་བླ་གྲྭ་ཁ་ཤས་ལ་ཐུན་བཞིའི་ལུང་སོགས་
གསུངས། ཟླ་༤ ཚེས་༢ ཉིན་ཡོན་ཏན་ཕུན་ཚོགས་མ་ཡུམ་ཕེབས་བསུར་ཐེག་
མགོན་ཁང་ཆེན་མོའི་གསེར་ཕྲུ་ཇ་ཐུག་རྣམས་ལ་ཁྲུས་ཆོག་ཟླ་བའི་བདུད་རྩིའི་སྒོ་
ནས་སྦྱོང་འཁྲུ་རབ་གནས། ཐུགས་སྒྲུབ་བར་ཆད་ཀུན་སེལ་ཕྲིན་ལས་བཏང་། བྱིན་
འབེབས་སོགས་ནན་ཏན་མཛད། ཚེས་༥ ཉིན་སྐྱབས་མགོན་རྒྱལ་དབང་རིན་པོ་
ཆེའི་ཞབས་བརྟན་ཤེར་སྙིང་བདུད་ཟློག་གསུངས། གསོན་གཤིན་འགའ་རེར་འཕོ་
འདེབས་བྱང་སྲེག་ཚེ་དབང་སོགས་མཛད། ཞིང་སྐྱོང་གཏོར་ཟློག་འཚོགས་ལའང་
ཕེབས། ཚེས་༨ཉིན་འདུ་ཁང་ཆེན་མོར་རྒྱལ་བའི་དབང་པོ་དང་ལྷན་ཅིག་དུར་ཁྲོད་
གསང་མཆོག་འཚོགས་ཐེངས་གཅིག་ལ་ཕེབས། འདུས་ཚོགས་རྣམས་ལ་མང་ཇ་
དང་ཕྱག་འགྱེད་གནང་། ཞིང་སྐྱོང་གཏོར་རྒྱག་ལའང་ལྷན་རྒྱས་ཕེབས། ཚེས་བཅུའི་



104 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
འཆམ་གཟིགས། རྒྱལ་དབང་རིན་པོ་ཆེའི་དབུ་ཞྭ་དང་གོས་སྐུའི་ཞལ་མཇལ་མཛད།
ཚེས་༡༥ ཉིན་མ་ཡུམ་ལགས་ཀྱིས་རྒྱལ་དབང་རྡོ་རྗེ་འཆང་གི་སྐུ་གདུང་ལ་མཆོད་
འབུལ་མཛད་པའི་ཚོགས་དབུར་ཕེབས། བླ་སྒྲུབ་བདེ་ཆེན་གྲུབ་ཐིག་ཚོགས་མཆོད་
བཅས་བཏང་། སྲུ་མོ་ཀར་ཆོས་འདས་པའི་འཕོ་འདེབས་བྱང་སྲེག་སོགས་མཛད། །
འདི་སྐབས་ཁམས་ནས་བྱམས་མགོན་སི་ཏུ་རིན་པོ་ཆེ་ཡི་ཕྱག་བྲིས་དང་ཡང་
ཁྲོད་ནས་བུདྡྷའི་ཡི་གེ་འབྱོར་གདོང་ཡོན་ཏན་ཕུན་ཚོགས་ཀྱི་ཕ་རྒན་གྲོངས་འདུག
མ་ཡུམ་གྱིས་སྐུ་རྫོང་ཕུལ། གཅུང་རྣམས་བཅས་བཏེག ཡོན་ཕུན་ཕེབས་སྐྱེལ་དུ་
སོང་། ནོར་བུའི་བུ་སྤྲུལ་འདས་པའི་བྱང་སྲེག་དང་གསོལ་རབ་སྒྲུབ་ལ་གསང་ཐིག་
རྡོར་སེམས་དབང་སོགས་འདོད་ཆོས་རེ་བ་སྐོང་བར་མཛད། ཚེས་༢༢ ནས་རྒྱལ་
བའི་དབང་པོར་ནཱ་རོའི་ལུས་སྦྱོང་ལས་རླུང་སྐྱོན་སེལ་བ་ནས་བཟུང་རིམ་པར་སློབ་
སྟོན་ཕུལ། ཡོན་ཕུན་ཕ་ཤི་བའི་བྱང་སྲེག ངག་ཕྲིན་སྤྲུལ་སྐུར་ཞབས་བརྟན་སྨོན་
ཚིག་མགུལ་སྲུང་སོགས་གནང་། རྒྱལ་བའི་དབང་པོ་གཙོས་མཚུར་ཕུའི་བླ་གྲྭ་ཚང་
མས་བཀའ་བརྒྱུད་སྔགས་མཛོད་དབང་ལུང་གནང་དགོས་ནན་ཏན་ཞུས་ཀྱང་
སྐབས་སུ་མ་བབས་པར་དགོངས་ཏེ་དགོངས་ཞུ་མཐའ་སྐྱེལ་དང་། སླད་ནས་ཀྱང་
གདན་ས་ཆེན་པོར་ཕེབས་རྒྱུའི་རྟེན་འབྲེལ་འཕྲོ་ཅན་དུ་བཞག་གསུངས། ལུས་སྤྱོད་
ཕུལ་གྲུབ་པའི་གཏང་རག་ཏུ་རྒྱལ་བའི་དབང་པོས་ཡབ་རྗེ་རྡོ་རྗེ་འཆང་གི་ཕྱག་
བསྣམས་སྨན་ཐོད་གནང་། དགེ་མཚན་ཆེ་ཞིང་སྤྲོ་བ་རྒྱས་བྱུང་གསུངས། ཐུགས་
དམ་ལྷ་ཁང་གི་རྟེན་གསུམ་སྤོ་སྐྱ་ལ་ཞབས་ཞུ། ཚེས་༢༩ དུས་མཆོད་མགོན་ཕྲིན་མི་
ནུབ་བསྟན་རྒྱལ་རྒྱལ་བའི་དབང་པོ་དང་ལྷན་རྒྱས་པས་གཏོང་བར་མཛད། གཅུང་
ཐུགས་སྲས་བསྙུན་བབས་ཇེ་ལྕིར་གྱུར་སྟབས་འདུ་ཁང་ཆེན་མོར་སྟོང་མཆོད་དང་
འབྲེལ་འཇའ་ཚོན་ལྟུང་བཤགས་ཆོ་ག་བཏང་བར་རྒྱལ་བའི་དབང་པོ་དང་ལྷན་རྒྱས་



ཀུན་ཁྱབ་སྙན་པའི་བ་དན། 105
འཚོགས་དབུར་ཕེབས། དིལ་ཡག་སྒྲུབ་དཔོན་བསྟན་འཛིན་མདུན་ནས་ཞྭ་དམར་
མཁའ་སྤྱོད་དབང་པོའི་ཆོས་དྲུག་ཆེན་མོའི་ལུང་གསན། རྡོར་སློབ་ལ་ཕྱག་ཆེན་གང་
གཱ་མའི་ལུང་དང་། སློབ་དཔོན་ཁྲི་པར་ནཱ་རོ་ཆོས་དྲུག་ཁྲིད་སོགས་མཛད། མགོན་
ཁང་ཆེན་མོར་ཕག་མོའི་སྒོ་ནས་རབ་གནས་རྒྱས་པ་བཀྲ་ཤིས་ཆར་འབེབས་དངོས་
སྟ་ཉིན་གཉིས་ལྷན་རྒྱས་ཀྱིས་མཛད། ཟུར་རི་ཟླ་སྤྲུལ་མ་ཡུམ་དགུང་རྫོགས་ཁེལ་
བའི་བྱང་སྲེག་དང་ནོར་བུའི་བུ་སྤྲུལ་འདས་པའི་གདུང་བསྲེག་ཆོ་ག་བསྒྲུབས། རབ་
བྱུང་བསྙེན་རྫོགས་ཞུ་མཁན་སོགས་མང་། བྱེ་མ་རེག་གྲོལ་དང་འཕོ་རྫས་མཆོག་
གླིང་ངན་སོང་དོང་སྤྲུགས་པད་འབྱུང་ལྟར་ཉིན་གསུམ་བསྒྲུབས། ཐུགས་སྲས་རིན་
པོ་ཆེར་གནམ་ཆོས་འོད་ཆོག་དབང་ཚར་གྲངས། འདུ་ཁང་དུ་པདྨ་བཛྲ་ཉིན་
འཚོགས་འཕར་མའི་དབུར་ལྷན་རྒྱས་ཕེབས། ཐུགས་སྲས་མཆོག་གིས་རྒྱལ་མཆོག་
གོང་མས་བསྒྲུབས་པའི་མ་མགོན་སྲོག་འཁོར་བྱིན་ལྡན་ཕུལ། སྐྱབས་མགོན་རྒྱལ་
དབང་རིན་པོ་ཆེ་སྐྱེད་ཚལ་དར་གླིང་དུ་ཕེབས་ཏེ་ལྷན་འཛོམས་གནང་། གཅུང་
ཐུགས་སྲས་བསྙུན་བབ་ཇེ་ལོད་ལས་མེད་སྟབས་གནམ་ཆོས་སྨན་བླའི་དབང་བརྒྱ།
གཤེད་དམར་རྗེས་གནང་། སྨིན་གླིང་རྡོར་སེམས་ཆོ་ག་བདུན་དབང་བྱང་སྲེག ཀར་
གླིང་ཞི་ཁྲོ་གཏོར་དབང་བཅས་ཉིན་ཁ་ཤས་གྲུབ་མཚམས་ཟླ་༦ ཚེས་༧ ལ་སྐུ་
གཤེགས། ངེས་པར་ངོ་འཕྲོད་རྟགས་དང་ཐུགས་དམ་ལེགས་པོར་བཞུགས་སོང་
འདུག དེ་སྐབས་མཚུར་གདན་རྡོར་སློབ་ཁྲི་བ་གདན་ཟུར་སོགས་བླ་གྲྭ་རྣམས་ཀྱིས་
རྗེ་འཇམ་མགོན་བླ་མ་འདི་ཉིད་ཀྱི་ཞབས་བརྟན་ཚེ་གསང་བླ་གླུད་ཉིན་བདུན་སྒྲུབ་
སོང་། ཞག་གསུམ་མཚམས་གཅུང་ཐུགས་སྲས་རིན་པོ་ཆེ་ཐུགས་དམ་གྲོལ་རྟགས་
གདུང་ལ་དབུ་སྐྲ་ལུད་པ་སོགས་བྱུང་། གདུང་བཀྲུས་ནས་ལོངས་སྐུའི་ཆས་འཇུག་
གདུང་མཆོད་བཅས་སྔར་རྒྱུན་ཞི་ཁྲོའི་ཆོ་ག་ལ་སྦྱར། ཟླ་༦ ཚེས་༡༡ ཐོ་རངས་ནས་



106 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
རྗེ་ཉིད་དབུར་བཞུགས་ཀྱིས་སྨིན་རྡོར་བདག་མདུན་བུམ་སྒྲུབ། བདག་འཇུག་དང་
སྐུ་པུར་ལ་གནས་ལུང་གི་ཆོ་ག་བཅས་ནམ་ལངས་ཆུ་ཚོད་ཡོས་སྟེང་རོལ་བསུ་སེར་
ཕྲེང་གིས་གདན་དྲངས། རྗེ་འདི་ཉིད་དཔོན་སློབ་རྣམས་ཀྱིས་རྡོར་སེམས། གདན་ས་
ཆེན་པོའི་སློབ་དཔོན་སོགས་ཀྱིས་ཀུན་རིགས། རྒྱལ་རྒྱམ། འོད་དཔག་བཅས་ཆོ་ག་
ཁག་བཞིས་སྲེག་སྦྱོང་ཞུས། དུད་བཀྲ་དང་གནམ་གཤིས་ལེགས་ཤིང་སྐད་ཅིག་
གིས་མེ་བཞེས་པ་སོགས་ལེགས་པའི་མཚན་མར་སྣང་གསུངས། ཕྱི་ཉིན་ནས་བཟུང་
རྡོར་སེམས་སྔར་བཞིན་ཉིན་བདུན་གསུངས། སྐབས་སུ་རྒྱལ་དབང་རིན་པོ་ཆེས་
གནང་སྦྱིན་ལེགས་སྐྱེས་སྤམ་མཐོ་གནང་། གཞན་མང་པོར་འདོད་ཆོས་སྐོར་ཐུགས
རེ་རིམ་སྐོང་མཛད། །
ཚེས་༡༥ ཉིན་རྒྱལ་བའི་དབང་པོ་དང་ལྷན་རྒྱས་པས་དབྱར་བསང་བཏང༌། སློབ་
དཔོན་ཁྲི་པར་ཆོས་དྲུག་ཁྲིད་ཐུན་རེ་གནང་། སྒར་མཛོད་བུ་ལགས་ཕེབས་ནས་སླར་
གདན་སར་གང་མགྱོགས་ཕེབས་དགོས་ཚུལ་སོགས་ཞུས་སོང་། ཚེས་༢༣ ཉིན་
མཚུར་གདན་དབུ་ཆོས་གྲྭ་མང་རྣམས་ཀྱིས་མཇལ་དར་རྫོང་བ་ཕུལ། ཐུགས་སྲས་
རིན་པོ་ཆེའི་དགུང་ཞག་ཆེད་པདྨ་བཛྲ་དབུ་ཚུགས་ནས་ཉིན་བདུན་བར་གསུངས།
མཚམས་རྣམས་སུ་རྒྱལ་དབང་རིན་པོ་ཆེར་སྐུ་གསུང་ཐུགས་རྟེན་གཙོས་སྐྱབས་རྟེན་
ཕུལ། མགོན་ཁང་དུ་གསོལ་འཕར། མཆོད་གོང་བླ་བྲང་པས་ཕེབས་རྫོང་། སྟག་སྣ་
བླ་བྲང་པའི་གཉེར་པ་ཆེད་བསྐྱོད་ཀྱིས་ཕེབས་རྫོང་། ཀུན་དགའ་བདེ་གླིང་དུ་ལྕམ་
སྲིང་དབྱངས་ཅན་དང་མཛོད་ངེས་ཅན་བཅས་པར་ཚེ་དབང་། ལྡེ་འཆང་བསྟན་རྒྱས་
ལ་རྟ་ཕྱག་ཁྱུང་གསུམ་དབང་སོགས་མཆོག་ཕལ་མང་པོའི་རེ་སྐོང་གྲུབ་ནས་ཟླ་༧
པའི་ཚེས་༩ ལ་དཔོན་འཁོར་སྟབས་བདེས་ཕེབས། སྐྱབས་མགོན་ཆེ་དང་ལྷན་དུ་
འཛོམས། མཁྱེན་སྤྲུལ་འབྲུག་ནས་ཕེབས་པ་དེར་བཞུགས་དང་ཡང་མཇལ། དཔའ་



ཀུན་ཁྱབ་སྙན་པའི་བ་དན། 107
བོ་རིན་པོ་ཆེར་གྲུབ་རྒྱལ་ཚེ་དབང་དང་སེམས་དོན་སྐོར་ཞལ་འཕྲོས་ཞུ་འབུལ་ཞིབ་
པར་མཛད། ལྷན་རྒྱས་གླིང་ཁར་ལྷན་རྒྱས་ཐུགས་སྤྲོ་དང་། རྗེ་འདིས་དཔའ་བོ་རིན་
པོ་ཆེར་སྐྱབས་རྟེན་ཁམས་བདེ་ཞུ་རྟེན་བཅས་ཕུལ། རྗེ་དཔའ་བོའི་ཐུགས་བཞེད་
བཞིན་ཁྲུས་ཆོག་ཟླ་བའི་བདུད་རྩིའི་རབ་གནས་གཟིམ་ཆུང་འདུ་ཁང་སོགས་ཕྱི་ནང་
ཀུན་ཏུ་འཐོར་བར་མཛད། སྐུ་རྫོང་དང་སྐྱེལ་མ་བཅས་ཚེས་༨ ལ་མཚུར་ཕུར་
ཕེབས། རི་ཁྲོད་པད་མ་ཁྱུང་རྫོང༌། སྐྱིད་ཕུག དབང་ཕྱུག་ཕུག སྤྱི་ཁང་རྣམས་སུ་
མཁའ་འགྲོ་ཆེན་མོ་དང་སྤྲུལ་སྐུ་ཨོ་རྒྱན་སོགས་རང་རང་བཞེད་སྐོང་། སྒྲུབ་གྲྭར་
ཆོས་འབྲེལ་བཅས་གྲུབ། འདི་སྐབས་ནས་བཟུང་གཅུང་ཐུགས་སྲས་ཞི་བར་
གཤེགས་པའི་དགུང་ཞག་མ་རྫོགས་བར་འཁོར་བ་དོང་སྤྲུགས་སོགས་བྱང་ཆོག་མ་
ཆད་པར་མཛད། གཞན་ཡང་གཅུང་ཞི་གཤེགས་གདུང་རྟེན་གཟུངས་འབུལ་དང་སྐུ་
འདྲ་མང་པོར་གཟུངས་གཞུག ཀཾ་ཚང་བདེ་མཆོག་ལྷ་ལྔའི་བདག་བསྐྱེད་སྔོན་དུ་
འགྲོ་བས་རབ་གནས་ཆོ་ག་རྣམ་དག་དགོངས་གསལ་བདེ་མཆོག་ཚོགས་བཅས་
དང་། འདི་སྐབས་སྔོན་ཟླ་༦ པའི་ཚེས་༢༧ ལ་སྐྱབས་མགོན་༧རྒྱལ་དབང་རིན་པོ་
ཆེ་གོང་ས་ཆེན་པོ་གྲོ་མོ་ནས་ཆིབས་བསྒྱུར་གནང་བའི་མཇལ་འཕྲད་དུ་ཕེབས་པར་
མཛད་སྒོ་ལམ་ལེགས་ཀྱིས་མཚུར་གདན་དུ་ཞབས་འཁོད་པའི་སྐུ་བཅར་མཛད།
ཚེས་༡༥ ཉིན་གླིང་ཁ་བསམ་འགྲུབ་ཆོས་གླིང་དུ་བསང་དགྲ་བླ་ལམ་ལྷ་བཅས་དང་།
དགོན་དུ་ལྷ་ཁང་ཁག་ལ་མར་མེ་སྙན་ཤལ། རྡོ་རྗེ་འཆང་གི་སྐུ་གདུང་མདུན་མཆོད་
འབུལ་ཐུགས་སྨོན་རྒྱ་ཆེར་གནང་། སྐྱེད་ཚལ་དར་གླིང་དུ་རྒྱལ་བའི་དབང་པོའི་
གསེར་ཞལ་མཇལ། ལྷན་རྒྱས་ཐུགས་སྤྲོ་ཉིན་གཉིས་བཏང་། དེ་སྐབས་རྗེ་འདིས་
ཞལ་ནས་རྒྱལ་བའི་དབང་པོར་གང་དྲན་སློབ་སྟོན་ཞུས་པས་ཐུགས་མཉེས་ཚོར་ཆེར་
གནང་ཞེས་དང་། རྒྱལ་མཆོག་ཆེན་པོར་མཇལ་དར་དང་རྟེན་འབྱུང་དགེ་བའི་རྫས་



108 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
སུ་དུང་དཀར་གཡས་འཁྱིལ་ཞིག་ཕུལ་ཞེས་གསུངས། དེ་ནས་དགོན་དུ་ཕེབས་ཏེ་
མགོན་ཁང་ཆེན་མོར་གསེར་སྐྱེམས་སྙན་དར་བཅས་ཕུལ་བར་མཛད།
ཁམས་ཕྱོགས་སུ་ཕྱིར་ཕེབས་པ།
མཚུར་མདོའི་གདན་ས་ཆེན་པོ་ནས་ཟླ་༧ ཚེས་༡༩ ཉིན་རྟ་ཐབས་སྐྱེལ་མ་དར་
གཡུག་ཆིབས་བསྐོར་དང་། མཚུར་མཛོད་ནས་གོང་མོ་ཆུ་མིག་ཏུ་ཚ་ཕོག་བརྒྱབ་ཅིང་
བྲག་ནག་གཞུང་བར་སྐྱེལ་མ་ཞུས། ཀར་ཐང་གྲྭ་གསུམ་ཀྱིས་བསུ་མ་སོགས་ལམ་
བཀྲ་རྟེན་འབྱུང་སྤྱིར་ལེགས། མཚུར་ཕྱག་ནས་མཇལ་དར་བཏང་། ཀར་ཁང་བཀྲ་
ཤིས་ཡར་རྒྱ་གཙོས་མི་ཚང་བཅུ་སྐོར་གྱི་འདོད་སྐོང་། ལམ་ཁེལ་གདན་འདྲེན་པ་
རྣམ་པར་ངོ་མ་ལྡོག་ཙམ་དུ་དཔོན་སློབ་ཉུང་ཤས་ཕེབས། སྒར་གཞིས་མང་མ་དང་
སིལ་ཁོ་ཆུ་ཁར་བསྡད་ནས་རིམ་པར་དགའ་ལོ་དགོན་དུ་རོལ་བསུ་ངང་ཕེབས།
བཙུན་མ་རྣམས་ལ་བླ་སྒྲུབ་བདེ་ཐིག་དབང་དང་། མ་མགོན་གཏོར་དབང་། གཙུག་
ལག་ཕྱི་ནང་ཀུན་ལ་རབ་གནས། གཞན་དད་སྦྱིན་མང་པོའི་རེ་བ་སྐོང་བཞིན་སྐྱི་ཆུ་
ཞལ་ངོ་སྦ་ཁར་སྒར་བབས་ཉིན་གཅུང་ཐུགས་སྲས་རིན་པོ་ཆེའི་དགུང་ཞག་རྫོགས་
པས་སྒར་གྱི་བླ་གྲྭ་ཞིབ་བསྡུས་ཀྱིས་འཁོར་བ་དོང་སྤྲུགས་ཆོ་ག་བྱང་སྲེག་མཆོད་
འབུལ་མང་ཇ་ཕྱག་འགྱེད་བཅས་ཟབ་རྒྱས་མཛད། ཚེས་༢༨ ལ་འདམ་ཆུ་བརྒལ་
ནས་རྒྱ་རྒན་མདོ། བཀྲ་ཤིས་དབུ་མ་ཐང་སོགས་སུ་རིམ་ཕེབས་སྐབས་དུས་མཆོད་
གསོལ་འཕར་དང༌། ཚེས་༣༠ ཉིན་མཁྱེན་སྤྲུལ་ཚང་གིས་སྐུ་ཆས་ཟླ་ཐོག་བཏང་
རིགས་སྒྲུག་ཞོར་ཉི་འཛིན་ཡོད་གཤིས་མཆོད་འབུལ་གཟབ་སྤྲོས་ཐོག་ཐུགས་དམ་
རིགས་གསུངས། ཟླ་༨ ཚེས་༡ ནས་འདམ་ལྕོག་རྩེ་ལ་དང་འདུ་ནག་ཆུ་བོ་བརྒལ་



ཀུན་ཁྱབ་སྙན་པའི་བ་དན། 109
ནས་རིམ་པར་ཕེབས། ནག་ཆུ་འཁོར་ཆེན་དུ་སྒར་པར་བྱང་སྤྱི་རས་རྒྱ་རྒན་གྱིས་
གདན་འདྲེན་ལྟར་ཐུགས་བཞེད་སྐོང་བ་སོགས་ལམ་འཁོད་རྣམས་ཀྱི་རེ་སྐོང་། རང་
གཞན་སྐུ་འཁོར་རྣམས་ཀྱི་རྐྱེན་སེལ་སོགས་མཛད་མུར་ཤག་ཀརྨ་སྐུ་འབུམ་དུ་ཐུགས་
བསྐྱེད་སྒོམ་ལུང་སོགས་དང་། ནག་ཤོད་སོག་རུ་ཨ་འཇིག་སོགས་ལ་ཞི་ཁྲོའི་གཏོར་
དབང་། རི་ཁྲོད་པ་ཁ་ཤས་ལ་དཀོན་སྤྱིའི་ལུང་དང་གཅོད་ཀྱི་ཚོགས་ལས་ལུང་།
སོག་རུ་ཨ་འཇིག་གིས་གསར་བསྐྲུན་རི་ཁྲོད་ཐེག་མཆོག་རྣམ་གྲོལ་གླིང་གི་གྲྭ་
གཉིས་ལ་རབ་བསྙེན་དང་བཙུན་མ་བདུན་ལ་དགེ་བསྙེན་སྡོམ་པ་གནང་། རི་ཁྲོད་
ཡུན་གནས་ཀྱིས་ཕྱག་བྲིས་དང་ཨོ་རྒྱན་གསེར་སྐུ་གནང་། ནག་ཤོད་དབོན་རྒན་
སོགས་ལ་འགྲོ་དོན་མཁའ་ཁྱབ་མའི་སྒོམ་ལུང་། མཆོག་གླིང་ཐུགས་ཆེན་འགྲོ་
འདུལ་དབང་ལུང་། འཕོ་ལུང་། སེམས་ཁྲིད་བཅས་མཛད། འདི་སྐོར་གཤིན་པོ་
མང་པོའི་བསྔོ་ཞུ་ལ་འཁོར་བ་དོང་སྤྲུགས་བྱང་སྲེག སྐྱབས་རྟེན་འབུལ་མི་མང་པོར་
སྒྲོལ་ཆོག་གསུངས། འདི་སྐབས་ཕྱག་ལིར་ཐོ་རངས་ཞིག་རྨི་ལྟས་ལེགས་པ་བྱུང་ཞེས་
དང་
། གངས་ཆེ་ཙམ་བབས་པའང་ལེགས་པའི་མཚན་མར་མངོན་ཞེས་བྲིས་འདུག
དེ་རྣམས་ལ་ཉིན་མང་དུ་ཚུགས་ཆགས་གནང་ནས་ཆོས་སྒར་རིམ་པར་བཏེག
དེ་ནས་གདོང་ཆུ་ཤག་ཆུ་སོགས་བརྒལ་ཏེ་ཚེས་༢༩ ལ་འདམ་ཆུ་བརྒལ་ཟིན་
ནས་མགོན་གསོལ་རྒྱས་པ་བཏང་། ཟླ་༩ ཚེས་༡ ལ་འབྲོང་སྟོད་དཔོན་ཚང་རུ་སྒར་
དུ་ཕེབས། འདམ་གཞུང་རྡོ་རིང་ཆུ་བརྒྱུད་ནས་ཁལ་པ་སྔོན་བཏང་དང་འཛོམས།
འབྲོང་དཔོན་གྱིས་དར་གཏོང་བྱུང་། འབྲོང་སྟོད་དཔོན་ཚང་སར་ཁྲུས་དང་རབ་
གནས་མཛད། མཚུར་སྒར་བླ་བྲང་ཁལ་སྐྱེལ་དཔོན་གཡོག་རྣམས་ལ་ལམ་ཆས་
གསོལ་རས་སྦ་དར་གཡོགས་ནས་ཡར་བཏང་། འདི་སྐབས་བཅིངས་བཀྲོལ་རྒྱ་
དམག་ཐོག་མར་གཟིགས་ནས་རིམ་པར་སྒར་བཏེག སྒོས་སྤྲུལ་དང་སྤྲུལ་སྐུ་དམར་



110 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དམར་འདས་པའི་སྲས་སོགས་ལ་ཆོས་འབྲེལ་ཚེ་དབང་སོ་སོའི་འདོད་སྐོང་། ཨག་
ན་མོ་ཆེར་ཟུར་རི་སྤྲུལ་སྐུ་ཆེད་བསྐྱོད་ཀྱིས་མཇལ། ཟུར་དགོན་དུ་གདན་འདྲེན་ཞུས་
ནས་སྔོན་ལ་ཐེག བྱེ་མ་ལ་སོགས་རིམ་བརྒལ་གྱིས་སྒྲིས་སྣ་དགོན་དུ་ཕེབས།
དགོན་པས་དར་གཏོང་དང་དགོན་དུ་རོལ་བསུ་ངང་ཕེབས། སྤྲུལ་སྐུ་གཉིས་ཀྱི་
གཙུག་ཕུད་བཞེས་ཤིང་མཚན་བཏགས། གྲུབ་རྒྱལ་ཚེ་དབང་གནང་བ་དང་གཞན་
མང་པོར་རེ་སྐོང་མཛད། འདི་སྐབས་དཔལ་སྤུངས་ཀླུ་དིལ་བང་མི་འབྱོར་ཏེ་དཔལ་
སྤུངས་ཕྱོགས་ཀྱི་གནས་ཚུལ་ཞིབ་པར་གསན། ཚེས་༡༥ ལ་གཤིན་ཁག་མང་པོར་
ཞི་ཁྲོའི་ཆོ་གས་བྱང་བ་བསྲེགས་ཤིང་ཞར་བྱུང་ཁྲོམ་ལ་གཏོར་དབང་སོགས་གྲུབ།
ཟུར་དགོན་སྤྲུལ་ཆུང་བླ་གྲྭ་རྟ་དྲེལ་བསུ་མ་བཅས་འབྱོར། སྒོས་སྣ་ནས་བཏེག ཝ་
རད་ལ་བརྒྱུད་ཟླ་ཆུའི་རབས་བརྒལ་ནས་ཐབས་བསུ་སེར་ཕྲེང་རོལ་བསུ་འབྱོར།
འདུ་ཁང་དུ་མཎྜལ་གསོལ་སྟོན་ཞུས། ཁྲོམ་འཚོགས་མང་བར་ཐུགས་ཆེན་དབང་
དང་དགོན་སྤྱིར་གཡང་ཆོག སྒྲུབ་ཁང་དུ་བླ་སྤྲུལ་སོགས་ལ་ཚིག་བདུན་བླ་སྒྲུབ་དྲིལ་
སྒྲུབ་ཀྱི་དབང་། ཕྱག་ཆེན་ངེས་དོན་སྒྲོན་མེའི་ཁྲིད། དགེ་ཚུལ་སློང་ལྔ་བཅུ་ང་གྲངས་
བླ་སྤྲུལ་གྲྭ་ཚང་ལ་རྒྱ་ཆེན་སྤྱོད་རྒྱུད་ལུགས་ཀྱི་བྱང་སྡོམ། གཙུག་ལག་སོགས་ལ་
རབ་གནས་དང་ཁྲོམ་དབང་བཅས་མཛད། དངོས་འབུལ་རྒྱ་ཆེར་བསྟབས། ཉིན་
གསུམ་བཞུགས་ནས་བླ་སྤྲུལ་ཡུལ་མིའི་སྐྱེལ་མ་བཅས་སླར་སྒོས་སྣར་སྒར་མང་མར་
ཕེབས། རི་པ་ཁག་ནས་དར་གཏོང་དང་གདན་འདྲེན་པ་སླེབས་པས་ཕེབས་རྒྱུ་
མཛད། མཁྱེན་སྤྲུལ་སྒར་སྔོན་དུ་བཏེག ཟུར་དགོན་བླ་སྤྲུལ་རྣམས་ལ་སྲུང་བྱིན་
མགུལ་དར་སོགས་གནང་ནས་ཕྱིར་ཐེག རྗེ་ཉིད་ལྕི་ཆུ་བརྒལ་ནས་རི་སྟོད་སྤྲུལ་སྐུ་
གཉིས་སོགས་རྟ་ཐབས་རོལ་བསུས་དགོན་དུ་ཕེབས། འདུ་ཁང་དུ་མཎྜལ་དང་
གསོལ་སྟོན་ཞུས། མཚམས་པ་ཞིག་འདས་འདུག་པར་འཕོ་ལུང་། འདུ་ཁང་དུ་



ཀུན་ཁྱབ་སྙན་པའི་བ་དན། 111
གཡང་ཆོག ལྷ་ཁང་དུ་ཕྱག་ནས། ཁྲོམ་དབང་བཅས་གྲུབ། རྟ་སྐྱེལ་ཐོག་ཕེབས། རི་
བ་བར་མའི་དགོན་དུ་རྟ་ཐབས་རོལ་བསུ་འདུ་ཁང་དུ་མཎྜལ་སོགས་དང་། གཏེར་
གསར་སྒྲོལ་མ་འཇིགས་པ་ཀུན་སྐྱོབ་ཀྱི་མཎྜལ་བཞི་ཆོག་བཀྲ་ཤིས་ཆར་འབེབས།
ཉེར་ལྔའི་དུས་མཆོད་གསང་ཐིག་ཡུམ་བཀའི་ཚོགས། ཟབ་ཏིག་སྒྲོལ་ཆོག་ཚར་
གྲངས། དཔལ་ཆེན་མོའི་གཡང་ཆོག སྒྲུབ་ཁང་དུ་རྡོ་རྗེ་འཆང་ཐུང་མའི་ཁྲིད། ལྷ་
ཁང་མགོན་ཁང་རྣམས་ལ་ཕྱག་ནས་ཁྲོམ་དབང་བཅས་གྲུབ། འདི་སྐབས་འབྲོང་
དཔོན་ནས་འབུལ་བ་བྱུང་། རི་བ་བར་མས་ཆིབས་སྐྱེལ་དང་། རི་སྨད་པས་རྟ་
ཐབས་སེར་ཕྲེང་རོལ་བསུ་བཅས་ཕེབས། སྒྲུབ་ཁང་དུ་ནཱ་རོ་ཆོས་དྲུག་ལས་གཏུམ་
མོ་ཞིབ་ཁྲིད་དང་། རྗེ་གོང་མའི་ཞལ་གདམས་སོགས་ལུང་ཚན་མང་བ། འདུ་ཁང་དུ་
གཏོར་བསྔོས་ཕྱག་ནས་འཐོར་བར་མཛད། སྐྱེལ་མ་མཉམ་ལྕི་ཆུ་བརྒལ་ནས་ཡུག་
ལ་ཆེན་ཁར་དགུ་གསོལ་འཕར་མ་བཏང་སྟེ་རིམ་པར་ཕེབས། སྦམ་ཕྱག་སུམ་
མདོའི་ཆོས་ཁྲིར་དིལ་ཡག་དགོན་གྱི་ཆོས་ཁྲིམས་པ་དར་གཏོང་དང་གདན་འདྲེན་དུ་
འབྱོར། དགོན་དུ་ས་བཅུ་སྤྲུལ་སྐུ་སོགས་ཀྱིས་རྟ་ཐབས་རོལ་བསུས་ཕེབས་གྲུབ་
ནས་བླ་གྲྭ་སྐྱ་སེར་ཚང་མར་པད་གླིང་ཚེ་སྒྲུབ་རྡོ་རྗེ་ཕྲེང་བའི་དབང་གནང་། ཕྱི་ནང་
ཀུན་ལ་ཕྱག་ནས། སྒྲུབ་ཁང་དུ་ཕྱག་ཁྲིད་སོགས་འདོད་སྐོང་མཛད།
ཡང་ཁྲོད་ནས་བསུ་མ་སྔོན་མ་རྣམས་འབྱོར། ལམ་ཞོར་བླ་ཆབ་དགོན་གྱི་གཉེར་
པ། རབ་འབྱོར་དགོན་པའི་འབུལ་སྣེ་སོགས་ལ་རང་རང་བཞེད་སྐོང་། སྦྱིན་བདག་
ཁག་མང་པོར་ཕྲིན་ལས་གང་འོས་ཁྲོམ་དབང་སོགས་མཛད་ནས་སྐྱོ་བྲག་དགོན་དུ་
རྟ་ཐབས་རོལ་བསུས་ཕེབས། ཟླ་༡༠ ཚེས་༨ ལ་སྒྲོལ་དཀར་ཟླ་བ་འདོད་འཇོའི་
བདག་མདུན་བུམ་སྒྲུབ་སྔོན་དུ་འགྲོ་བས་དུང་དཀར་སྤྲུལ་པའི་སྐུར་བཀྲུ་བྱབ་སྲུང་
གསུམ་མཛད་དེ་གཙུག་ཕུད་བཞེས། མཚན་བཏགས་ནས་རྗེས་གནང་ཁྲིར་འགོད་



112 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
མངའ་འབུལ་ཤིས་བརྗོད་སོགས་གཟབ་རྒྱས་མཛད། དགོན་དེར་དགེ་ཚུལ་ཞེ་
བརྒྱད། བསྙེན་རྫོགས་ཉེར་གཅིག་བཅས་བསྒྲུབས། ཟླ་ཆུ་ཕ་ཁར་དབྱིས་ཆོས་
འབུམ་པར་འཁོར་བ་དོང་སྤྲུགས་བྱང་སྲེག ཡང་ཚུར་ཕེབས་ནས་དགོན་དུ་ཐང་རྒྱལ་
ཚེ་དབང་། གཡང་ཆོག རྡོར་སེམས་བྱང་ཆོག་མཛད། དེ་བར་ཕྱོགས་འདུས་བསྙེན་
རྫོགས་བཅུ་བཞི་བསྒྲུབས། ཁྲོམ་དབང་གྲུབ་ནས་སྐྱོ་བྲག་བླ་སྤྲུལ་རྣམས་ཀྱིས་
ཕེབས་སྐྱེལ་ངང་ལམ་ཁེལ་དད་སྦྱིན་རྣམས་ཀྱི་ཡིད་ཚིམ་པར་མཛད། འདི་སྐབས་
ཚེས་བཅུའི་དུས་མཆོད་གུ་རུ་བདུད་འདུལ་རྒྱལ་པོའི་ཚོགས་མཆོད་མཛད་སོང་།
ཐས་ཁེ་ཚང་སར་དཔལ་ཆེན་གཡང་ཆོག་སོགས་གྲུབ་སྟེ་གོ་ཆེ་དགོན་པས་རྟ་ཐབས་
རོལ་བསུ་ངང་ཕེབས། དཔལ་ཆེན་གཡང་ཆོག་དང་གྲྭ་བཅོ་ལྔར་དགེ་ཚུལ། བཙུན་
མ་གཅིག་ལ་སྡོམ་པ་གནང༌། དད་དགོན་སྤྲུལ་སྐུ་དང་ཁྲ་འོད་གནས་དགོན་སྤྲུལ་སྐུ་
བཅས་བྱོན་ཏེ་བཞེད་སྐོང་མཛད། གོ་ཆེ་དགོན་པའི་བླ་སྤྲུལ་རྣམས་ཀྱིས་རྟ་ཐབས་
ཕེབས་སྐྱེལ་གྱིས་རིམ་པར་ཟུར་མང་རྣམ་རྒྱལ་རྩེར་གར་དབང་མཆོག་སྤྲུལ་རིན་པོ་
ཆེ་གཙོས་བླ་སྤྲུལ་གྲྭ་ཚང་རྣམས་ཀྱིས་རྟ་བསུ་ཐོག་རོལ་བཅས་སྒོ་དམར་ཁང་དུ་དར་
བཏང་མཎྜལ་བཤད་པ་གསོལ་སྟོན་སོགས་གཟབ་རྒྱས་ཐོག དཔར་ཁང་དུ་
བཞུགས། གར་དབང་སྤྲུལ་པའི་སྐུ་དང་ཞལ་འཕྲོས་དལ་བཞུགས་ཉིན་གཅིག་
མཛད། རིན་གཏེར་དབང་ལུང་དགོས་ཞེས་ནན་ཏན་མཛད་པར་མགོན་ཁང་དུ་ལྷན་
རྒྱས་དབུར་བཞུགས་ཀྱིས་གསོལ་འཕར་དང་བརྟག་བསྒྲིལ་མཛད་སོང་བར་བར་
ཆད་མེད་ཅེས་བབས་པས་དབང་ལུང་མཛད་རྒྱུ་ཐག་ཆོད་ནས་ཕྱི་ལོ་ཡར་ཕེབས་རྒྱུ་
དང༌། འབྲུག་སྤྲུལ་བླ་བྲང༌། བཀྲ་ཤིས་ལྷ་ཁང་། བསླབ་གྲྭ་ཁང་། ཡོས་གཤིས་དབུ་
ཕ་ཚང་གི་གྲྭ་ཤག་བཅས་སོ་སོའི་བཞེད་སྐོང་རིགས་གྲུབ། རྡོ་དགོན་ཆོས་ཁྲིམས་
དར་གཏོང་དུ་འབྱོར། ཚེས་༡༨ ལ་གར་དབང་སོགས་ལ་ཚེ་དབང་གནང་སྟེ་ཆོས་



ཀུན་ཁྱབ་སྙན་པའི་བ་དན། 113
སྒར་བཏེག ཆོས་གླིང་རྡོ་དགོན་ཇ་ཞུས་དང་རས་སྤྲུལ་བཅས་བྱུང༌། རིམ་པར་བདུད་
རྩི་དིལ་དུ་རྟ་རོལ་བསུ་མ་བཅས་ཕེབས། བླ་བྲང་དྲུང་པའི་གཟིམ་ཆུང་དུ་བཞུགས།
མཁྱེན་སྤྲུལ་སྒར་སྔོན་ཕེབས་དང་མཇལ་འཕྲད་མཛད་ནས་ཕེབས། མཁན་ཆེན་
དྲུང་རིན་པོ་ཆེའི་གདུང་རྟེན་མདུན་མཆོད་མཇལ་སྨོན་ལམ་མཛད། དགོན་སྤྱིར་ཁྲུས་
རབ་གནས། བླ་ཁང་སྤྱི་འཐུས་སུ་དཔལ་ཆེན་གཡང་ཆོག གྲུབ་རྒྱལ་ཚེ་དབང་།
ཁྲོམ་དབང་བཅས་གྲུབ། ཡང་ཁྲོད་དུ་བང་མི་ཆེད་གཏོང་མཛད། རོལ་རྡོར་དབུས་
བླ་གྲྭ་རྣམས་ཀྱིས་ཆིབས་སྐྱེལ་གྱིས་བཏེག དཔོན་ནག་དབོན་པོ་ཚང་སར་བྱང་ཆོག་
མཛད། ཤངས་དགོན་དང་དཔལ་སྤུངས་ཆོས་ཟུར་དར་བཏང་ཡང་ཁྲོད་ནས་མི་
གཉིས་འབྱོར། སྲིབ་མདར་རྒྱ་ཚོང་མགོ་ལེན་མཁན་འདུག་ཀྱང་ཟག་ཟན་ཆེ་བ་མ་
བྱུང་། ཁ་ཡག་པོ་འདུག ཏོ་མདར་ཕེབས། ཉེར་ལྔའི་དུས་མཆོད་མཛད། སྟག་ལུང་
དང་བན་ཆེན་སྤྲུལ་སྐུ་གཉིས་བྱོན། ལམ་ཞོར་འབྲོག་དུད་རྣམས་ལ་ཁྲུས་རབ་གནས་
དང་སྐྱབས་ཆེ་དགོན་པའི་དར་གཏོང་འབྱོར། ཁྲོ་རུ་དགོན་པས་དབུ་འདོན་ཇ་ཞུས།
སྐྱབས་ཆེ་དགོན་སྤྲུལ་སྐུ་བཀྲ་ནོར་ཀྱིས་གསོལ་གདན་ཞུས། གཡུ་ལ་བརྒལ་ནས་
ཕེབས་ལམ་གཏེར་དགོན་དང་གནས་དགོན་སོ་སོའི་མཇལ་ཁ། རྡིས་མདར་འཛི་
སྒར་ཕྱག་དཔོན་གྱིས་མཇལ་ཞུ་ཆེད་བཏང་མི་གཉིས་འབྱོར། ཨོ་མདའ་སྡེ་ནས་རྟ་
བསུ་དར་བཏང་། མདོ་སྲིབ་དགོན་པའི་དར་བཏང་། ཡར་མགོའི་ཨ་ནེ་སོགས་སོ་
སོར་རེ་སྐོང་མཛད། གནམ་བྲག་དགོན་གྱིས་དར་བཏང་སྟེ་ཟླ་༡༡ པའི་ཚེས་༥ ལ་
འཛམ་གྲུ་བུད། བླ་མ་ཀར་ལུ་དང་བུདྡྷ་དཔོན་གཡོག་རྣམས་ཁལ་བསུ་བཅས་འབྱོར།
སྐྱིད་མཚེར་ནས་སྒར་བཏེག དཔལ་སྤུངས་དགོན་གྱི་རིང་བསུ་རྣམས་འབྱོར། ཚེས་༧
ཉིན་དགོན་ནས་དབོན་རྒན་སྤྲུལ་སྐུ་རིན་པོ་ཆེས་གཙོས་རྟ་ཐབས་བསུ་མ་དང་དར་
བཏང་། ཡང་ཁྲོད་བླ་བྲང་གིས་ཐབས་བསུ་ངང་གདན་ས་ཆེན་པོར་རོལ་བསུ་སེར་



114 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཕྲེང་མཎྜལ་དར་གཏོང་བཅས་གྲུབ་ཅིང་། སྐྱབས་མགོན་སི་ཏུ་རིན་པོ་ཆེ་དང་མཇལ་
འཕྲད་མཛད། ཡང་ཁྲོད་དུ་རོལ་བསུ་བཅས་ཕེབས་ནས་དར་གཏོང་སོགས་གྲུབ་
བོ། །
ཚེས་༨ ལ་དིལ་ཡག་ཟླ་སྤྲུལ་དཔོན་གཡོག་རྣམས་བྱུང་། རིམ་པར་སྡེ་ཞབས་ཀརྨ་
འབྱོར་གདོང་སྡེ་བཙུན་གསུང་བྲིས་ཕེབས་ཞུས་དང་ནང་ཆེན་བཙུན་མོས་དེ་མཚུངས་
བྱུང༌། རྫོང་སར་ནས་མཁྱེན་བརྩེ་རིན་པོ་ཆེའི་གསོལ་དཔོན་དང་རྫོང་སར་གྲྭ་མང་
ཆོས་ཁྲིམས་བཅས་ཀྱིས་དབུ་འདོན་དར་འབུལ། བེ་རུ་དཔོན་དབང་འདུས་དཔོན་
གཡོག མཉན་སྤྲུལ་རིན་པོ་ཆེ། རི་བ་བག་སྤྲུལ་སོགས་མཇལ་མཁན་མང་། སོ་སོར་
བཞེད་སྐོང་མཛད། ཚེས་༡༡ ཉིན་སྒྲུབ་གླིང་དུ་བྱམས་མགོན་རིན་པོ་ཆེའི་མདུན་དུ་
ཕེབས། དབུས་ཀྱི་ཕྱག་རྟགས་ཕུལ་ནས་ལྷན་འཛོམས་གནང་། རྫོང་སར་མཁྱེན་བརྩེ་
རིན་པོ་ཆེའི་མདུན་ཡོན་ཏན་ཕུན་ཚོགས་ཁྱིམ་ནང་འགྲོ་ཞོར་ཕྱག་རྟགས་ཕུལ། སྒྲོལ་
མ་གསུང་འབྱོན་མར་ན་བཟའ་གསར་སྒྲོན། བླ་མ་ཀར་ལུ་སོགས་ལ་དབུས་ཀྱི་ཕྱག་
རྟགས་རིམ་པར་གནང་། སྡེ་མཛོད་རོང་རྒྱབ་བསོད་དགའ་གྲོངས་པའི་གདན་འདྲེན་
སྔ་རྗེས་ནན་ཏན་ཨུ་ཚུགས་ཆེ་སྟབས་ཚེས་༡༨ ལ་ཡང་ཁྲོད་ནས་བཏེག ཞེ་དགར་
གསོལ་ཚིགས་སྐབས་སྡེ་མདུན་དར་གཏོང་ངང་དགོན་ཆེན་དུ་ཕེབས། སྡེ་དགེ་ཡུམ་
སྲས། དཔར་ཁང་བཅས་ཀྱི་དར་གཏོང་མདུན་བསྐོར་སོགས་ལ་བཞེད་སྐོང་མཛད།
སྨིན་གླིང་རྡོར་སེམས་བྱང་སྲེག་ཉིན་གསུམ་བཏང་། སྡེ་དགེ་ཡུམ་སྲས་བློན་འཁོར་
གྱིས་དར་གཏོང་ཕེབས་སྐྱེལ་བཅས་གདན་ས་ཡང་ཁྲོད་དུ་འབྱོར་འཕྲལ་སྐྱབས་
མགོན་སི་ཏུ་རིན་པོ་ཆེ་ཕེབས་པས་ལྷན་འཛོམས་གནང་། རྡོ་བྲག་སྤྲུལ་སྐུ། རི་པ་བག་
སྤྲུལ་སོགས་ལ་མཇལ་འཕྲད་མཛད། ཚེས་༢༨ ཉིན་མཁྱེན་སྤྲུལ་ཡང་ཁྲོད་དུ་ཐོག་
མར་ཕེབས། རྒྱ་གླིང་སྤོས་བསུ་མཇལ་འཕྲད་མཛད། བླ་མ་ཀར་ལུ་སོགས་དང་



ཀུན་ཁྱབ་སྙན་པའི་བ་དན། 115
ཐུགས་སྤྲོ་ཉིན་གཉིས་བཏང་། མཚུར་རྩིས་ཟླ་༡༡ བཤོལ་ཟླ་ཕྱི་མའི་ཚེས་མགོར། བླ་
མ་ཀར་ལུ་ཡིད་ལྷུང་དུ་ཕེབས་པའི་སྐྱེལ་མར་ཞབས་གྲྭ་གཉིས་ཀ་བཏང་།
སྣང་བར་བྱས་སོ་ནམ་མཁའི་ནོར་བུ་ཡིས། །
མུན་པར་གྱུར་པའི་འཇིག་རྟེན་མཐའ་དག་ཏེ། །
འཇམ་མགོན་སྤྲུལ་པའི་སྐུ་འདིས་སྒྲུབ་བརྒྱུད་པའི། །
རིང་ལུགས་ཆེ་བརྒྱད་ཆོས་ཚུལ་མཐའ་དག་གོ །
ཟང་ཟིང་ནོར་ལ་རྔམ་པའི་གྲོང་ཆོག་མཁན། །
མང་མོད་བསྟན་འགྲོ་ཁོ་ནར་སྨན་བཞེད་པའི། །
དབང་ལུང་འཆད་སྤེལ་གསོན་གཤིན་ཆོ་ག་ཡིས། །
བྲེལ་འདི་བྱང་ཆུབ་སེམས་དཔའ་ཆེན་པོའི་ཚུལ། །
འཇིག་རྟེན་དབང་ཕྱུག་རྒྱལ་དབང་སརྒ་ཛྷར། ། །
སྒྲུབ་བརྒྱུད་སྙིང་པོའི་ཐབས་གྲོལ་ལམ་ཟབ་མོའི། །
དབང་རྒྱུད་མན་ངག་རྒྱ་མཚོའི་སྐྱེས་ཕུལ་བས། །
བཀའ་རྒྱུད་གསེར་གྱི་ཕྲེང་བ་མཛེས་པར་བྱས། །
ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །
སྐུ་ཚེའི་མཐའ་མཇུག་གི་མཛད་པ་ཕྲིན་ལས།
ཚེས་༣ ནས་མཚམས་ཐོ་བཞག རྗེ་གོང་མའི་ཐུགས་དམ་འཇའ་ཚོན་དཀོན་སྤྱི་ཚེ་
སྒྲུབ། དྲག་སེང་། གཏོར་འབུལ། ཚོགས་མཆོད་རྣམས་རྒྱུན་ཁྱེར་མཛད་རྒྱུའི་དབུ་



116 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཚུགས། འདི་ཡི་བར་ཐུགས་སྒྲུབ་བར་ཆད་ཀུན་སེལ་རྒྱུན་ཁྱེར་མཛད། མགོན་ཁང་
དུ་སེར་མའི་གཞུང་དང་། ཕྱག་དྲུག་པ། དངོས་རོལ་བཅས་གཏང་རག་གསོལ་
འཕར་དཔོན་སློབ་མང་འདུས་ཀྱིས་གསུངས། མེ་མདའ་བཟང་གཉིས། འཕྲུལ་
མདའ་གཅིག རལ་གྲི་གཅིག གཟིག་ལྤགས། དར་སྣ་བཅས་ལ་སྤྱན་གཟིགས།
སྒྲུབ་བླ་རྣམས་ལ་འབུལ་བསྙེན་གཟབ་ནན་མཛད། རྟེན་གཏོར་སྒམ་ལ་བྱི་བ་
སོགས་ཀྱིས་གནོད་ཡོད་མེད་ཞིབ་གཟིགས། ཁང་སྟེང་རྔ་ཐུག་རྣམས་བླ་མ་ཀར་
ལུས་གཙོས་གཞིས་སྡོད་རྣམས་ཀྱིས་ལེགས་པར་བསྒྲུབས་འདུག་པས་གསར་རྙིང་
སོ་སོའི་སྲོག་འཁོར་རྗེ་གོང་མས་སྒྲུབ་གནང་པ་རྣམས་སོ་སོར་བཞུགས་པར་མཛད་
དོ། །དེ་ནས་གོང་སྨོས་དཀོན་སྤྱིའི་བསྙེན་སྒྲུབ་མཛད། དབོན་རྒན་སྤྲུལ་སྐུ་སོགས་
གལ་ཆེན་འགའ་རེར་མཇལ་འཕྲད་སྣ་ལེན་ཙམ་ལས་བཅད་རྒྱ་དམ་པོའི་ངང་
བཞུགས་ཏེ་དུས་མཆོད་རྣམས་རྒྱས་པ་གནང་། རྗེ་གོང་མའི་གཟིམ་སྤྱིལ་དུ་འདྲ་
ཞལ་སྙན་ཤལ་ཕུལ། ལོ་བསྟར་སྐུ་མཆོད་རྒྱས་སྤྲོས་མཛད། དིལ་ཡག་ཟླ་སྤྲུལ་དང་
སྒ་སྟོད་ཟུར་སྤྲུལ་ལ་མཇལ་འཕྲད། ཟླ་༡༢ པའི་ཚེས་༡༥ ལ་ཟླ་འཛིན་སྐབས་སྒྲུབ་
བླ་རྣམས་ཀྱིས་སྒྲོལ་ཆོག་གསུང་སར་མང་ཇ་ཕྱག་འགྱེད་མཆོད་འབུལ་གཟབ་སྤྲོ་
མཛད། ལོ་མཇུག་མགོན་པོའི་གཏོར་སྒྲུབ་སྐབས་འཚོགས་ཕེབས་ཉིན་ཁ་ཤས་
དང༌། དགོན་དུ་འདུས་པ་ལྔ་བརྒྱ་ཡར་བརྒལ་ལ་ཐོང་སྣམ་མཚལ་ཁ་བཞི་དུམ་རེ་
ཕྱག་འགྱེད་དང་། བཟང་གོས་ཏ་ཞུན་གྱི་ཁེབས་ཆ་རྟེན་འཇོག་བཅས་མཛད་མཁན་
བཏང༌། ཡོན་ཕུན་ཕ་རྒན་ཆེད་པདྨ་བཛྲ་ཉིན་ཆོག་མཛད། ཆུ་འབྲུག་གནམ་ལོ་
གསར་ཚེས་དགའ་སྟོན་དང་ཚེས་༨ ཉིན་སྒྲུབ་དཔོན་བླ་མས་སྨན་ཆོག་འཚོགས་པའི་
དབུར་ཕེབས། འདི་སྐབས་རྟ་ར་ནས་རྟ་གཉིས་རྐུན་པོས་ཁྲིད་འདུག་པས་འདན་
གཏེར་ཛྷ་ན་གླིང་པས་དགྲ་ཆོས་བཏང་སོང་། རྗེ་ཉིད་ལ་ཞབས་གྲས་རྣམས་ཀྱིས་



ཀུན་ཁྱབ་སྙན་པའི་བ་དན། 117
དགྲ་ཆོས་སོགས་ཐུགས་གཏད་ཞུས་ཀྱང་ངས་ཅི་ཡང་མི་ཤེས་གསུངས་ནས་མ་
གནང་ཡང་། བསྐང་གསོའི་མཆོད་གྲལ་ནས་ཐུན་གཏོར་རྒྱང་རིང་ཙམ་འཕར་འདུག་
ཟེར་བས་མི་རིང་བར་རྟ་རྐུན་རྩད་ཆོད་ནས་རྟ་ཕྱིར་འབྱོར་བྱུང་ངོ༌། །འདན་གཏེར་
གྱི་ཞབས་བརྟན་ཚེ་སྒྲུབ། ལོ་དར་རྩིས་གཏོ་རྣམས་གྲུབ། སྒྲུབ་སྡེ་རྣམས་ལ་རྒྱལ་
ཐང་ལུགས་ཀྱི་གཅོད་དབང་མཛད། ཟླ་༢ པའི་ཚེས་༡ ལ་དགུང་ལོ་ཞེ་དགུའི་ཀེག་
སེལ་སྒྲོལ་དཀར་སྐུ་ཚད་སྐྱ་རིས་དང༌། རྗེ་རང་ཉིད་གཙོས་བླ་གྲྭ་བཅུ་ཕྲག་ཡར་
བརྒལ་གྱིས་དཔལ་ཆེན་མོ། བླ་མ་ནོར་ལྷ་བཅས་ཀྱི་གཡང་ཆོག་བཏང༌། ཚེས་༥ སྔ་
ཆར་གྲོལ། དཀོན་སྤྱིའི་མཚམས་ཐོའང་བསྡུས་ནས་དགོན་གྱི་དབུ་ཆོས་རྣམས་ཀྱིས་
ཞུས་པ་ལྟར་བཀའ་བརྒྱད་ཁྲོ་རོལ་གཏོར་ཟློག་ཚོགས་དབུར་ཕེབས། ཞོར་སྟབས་
སྐྱབས་རྗེ་སི་ཏུ་རིན་པོ་ཆེ་དང་མཇལ་འཕྲད་མཛད། ཚེས་༧ ནས་དབུ་བཟུང་གཏོར་
རྒྱག གཏེར་གསར་རྒྱག་བརྔན་བཅས་ཉིན་བཅུའི་ཁོངས་སུ་གྲུབ་ནས་ཡར་ལམ་སི་
ཏུ་རིན་པོ་ཆེ་དང་མཇལ་འཕྲད་ཀྱིས་གདན་ས་ཡང་ཁྲོད་དུ་ཕེབས། ཞེ་རྫོང་ལྕགས་
མདུད་སྤྲུལ་སྐུ། བན་ཆེན་འབྲོང་སྤྲུལ་བློ་གྲོས་རབ་གསལ་སོགས་མཇལ་མཁན་
རྣམས་ཀྱི་རེ་སྐོང་དང་། དགེ་ཚུལ་སློང་འགའ་རེ་བསྒྲུབས། ཟུར་མང་རྣམ་རྩེ་ནས་
བང་མི་གཉིས་གདོང་ཕེབས་བསྐུལ་ཞུས་འདུག ཟླ་༣ པའི་ཚེས་༡ཉིན་ཞབས་
བརྟན་སྒྲོལ་དཀར་ལུས་ཚད་གྲུབ། བཀའ་འགྱུར་བླ་མ་ཕེབས། ཐང་རྒྱལ་ཚེ་དབང་
ཚར་གྲངས་མང་བར་གནང་ནས་དབུས་ཀྱི་ཕྱག་རྟགས་བསྩལ། ཞབས་བརྟན་ཚེ་
གསང་བླ་གླུད་བཅས་བླ་གྲྭ་བཅུ་སྐོར་གྱིས་བཏང་། སྒྲུབ་པ་རྣམས་ལ་ཤངས་ལུགས་
བདེ་མཆོག་ལྷ་ལྔའི་དབང་དངོས་སྟ་ནས་བཟུང་ནི་གུ་ཆོས་དྲུག་བཀའ་བཅུ་ཚང་མ་
གནང་། རྫོང་སར་ནས་མཁྱེན་བརྩེ་རིན་པོ་ཆེ་བྱམས་མགོན་བླ་མའི་ཞབས་བརྟན་
འབུལ་ཆེད་ཕེབས་པའི་ཆིབས་བསུར་ཡོན་ཕུན་དཔོན་གཡོག་སོང་། ཚེས་༡༡ ཉིན་



118 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དགོན་དུ་མཁྱེན་བརྩེའི་མདུན་མཇལ་དར་འབུལ་བར་ཕེབས། སྐྱབས་རྗེ་སི་ཏུ་རིན་
པོ་ཆེའང་མཇལ་ནས་ཡར་ཕེབས། ཚེས་༡༨ ཉིན་རྫོང་སར་མཁྱེན་བརྩེ་རིན་པོ་ཆེ་
ཡང་ཁྲོད་དུ་ཕེབས་ཤིང་རྒྱ་གླིང་སྤོས་བསུ་བཅས་མཇལ་འཕྲད་མཛད། མཁྱེན་བརྩེ་
མདུན་ནས་ཐུགས་བཞེད་ལྟར་སྒྲོལ་དཀར་རྗེས་གནང་ཕུལ། མཁྱེན་བརྩེའི་ཡང་
ཕུར་སྦྲག་མ་དང་། འཇམ་མགོན་གཏེར་བྱོན་ཚེ་རྟ། གསང་ཐིག་སྐོར་བདུན་སྲུང་མ་
སྔགས་སྲུང་མའི་དབང་རྣམས་མཁྱེན་བརྩེའི་མདུན་ནས་ཚུར་གསན། ལྷ་ཁང་རྣམས་
ལ་ཕྱག་ནས་ཞུས་ཤིང་མཁྱེན་བརྩེའི་མདུན་རྒྱ་དྲིལ་ལྔ་བཅུ་ཡར་བརྒལ་ནོན་ངེས་ཀྱི་
དངོས་འབུལ་ཕུལ་ནས་དགོན་དུ་ཕྱིར་ཕེབས་སྐྱེལ་ཞུས། ཚེས་༢༢ ལ་ཟུར་མང་
རྣམ་རྩེར་རིན་གཏེར་དབང་ལུང་གནང་བར་ཕེབས་དགོས་ཀྱི་ལམ་སེལ་སྒར་བསང་
ཆེན་མོ་ཡིད་བཞིན་དབང་རྒྱལ་བཏང་། སྐར་འཛིན་མཛད། དབོན་རྒན་ཚང་དང་ཀླུ་
དིལ་མཁྱེན་སྤྲུལ་ཕེབས་པར་ཤངས་ལེན་མཛད། རྫོང་མཁྱེན་ཆིབས་སྐྱེལ་ཡོན་ཕུན་
སོང་། ཚེས་༢༠ ཉིན་སྒྲུབ་གླིང་དུ་སྐྱབས་རྗེ་སི་ཏུ་རིན་པོ་ཆེའི་མདུན་ཕེབས།
མཇལ་འཕྲད་བསྙུན་འདྲི་ཞིབ་རྒྱས་མཛད། ཡར་ཕེབས་སྐབས་གྲྭ་འཁོར་རྣམས་ལ་
ངེད་མར་བསླེབ་དུས་སྐྱབས་རྗེ་རིན་པོ་ཆེའི་སྐུ་གདུང་ལས་སྐུ་དངོས་མཇལ་མི་ཐུབ་
འདྲ་ལན་མང་དུ་གསུངས།
ཚེས་༢༥ ལ་ཡང་ཁྲོད་ནས་སྒར་བཏེག དཔའ་འོག་ཏུ་དུས་མཆོད་དང་། མཛེས་
མདའ་ནོར་མའི་ཐོག་ཁྲུས་རབ་གནས། སྦྱིན་བདག་ཁ་ཤས་ཀྱི་འདོད་སྐོང་མཛད།
སྐྱེལ་མཁན་བུདྷ་དཔོན་གཡོག་རྣམས་ཕྱིར་ལོག ཚོས་ལ་བརྒལ་རིམ་ཕེབས་ཀྱིས་
རྣམ་རྒྱལ་གླིང་དུ་བླ་བྲང་ལ་གཡང་ཆོག སྡེ་སྤྱིར་གནམ་ཆོས་འོད་དཔག་དབང་།
དགོན་གསར་སྤྲུལ་སྐུ་སོགས་ལ་མ་མགོན་ཞལ་སྦྱོར་གཏོར་དབང་། དགེ་ཚུལ་མང་
ཙམ་ལ་སྡོམ་པ་བཅས་གནང་། ལམ་ཁེལ་སྡེ་དགོན་རྣམས་ཀྱིས་རྟ་ཐབས་བསུ་མ་



ཀུན་ཁྱབ་སྙན་པའི་བ་དན། 119
དར་གཏོང་སོགས་དང་འདོད་ཆོས་རིགས་བཞེད་པ་རིམ་སྐོང་མཛད་ནས་བན་ཆེན་
དུ་དགེ་ཚུལ་སློང་བརྒྱ་དང་བཞི་བསྒྲུབས། ལམ་བར་རྩེ་སྤྲུལ་གྱིས་གསོལ་གདན་
ཕུལ། ཁྲ་འགུ་དགོན་དུ་ཕེབས། དེར་ཁྲ་ལེགས་སྐུ་རིམ་ཚེ་སྒྲུབ་བླ་གླུད་གསུངས།
གཏེར་སྟོན་འོད་གསལ་རྡོ་རྗེ་བྱོན། རྗེ་རང་གི་ཞབས་བརྟན་ཡོན་དར། དངུལ་ཧྲིལ་
གཅིག རྟ་ཕོ། ཆེ་ཁལ་ཕྱི་མདའ་བཅས་གནང་ནས་ཁོང་རང་གི་གཏོར་བྱོན་ཕུར་
པའི་གཏོར་ཟློག་མཛད་དགོས་ཞེས་གསུངས། ནང་ཆེན་རྒྱལ་པོའི་མཇལ་དར་དང་།
བུ་ཆེན་པེ་ཧུས་འབུལ་ཚན་རྣམས་ལ་སོ་སོའི་འདོད་སྐོང་མཛད། བསླབ་གྲྭ་ཁང་
དང༌། སྒྲུབ་ཁང་གཉིས། ཟུར་སྤྲུལ། གྲྭ་ཤག་ཁག་འགའ་རེ་བཅས་པར་འདོད་
ཆོས་དང་རབ་བསྙེན་མང་དུ་བསྒྲུབས། ཟླ་༥ པའི་གནམ་གང་ཉིན་ཁྲ་ལེགས་རིན་
པོ་ཆེ་ཆིབས་སྐྱེལ་དུ་ཕེབས། ལམ་འཁོད་སྡེ་དགོན་རྣམས་ཀྱིས་རྟ་ཐབས་རོལ་བསུ་
དར་བཏང་སོགས་བསྙེན་བཀུར་དཔེ་བྲལ་དང་། སོ་སོའི་རེ་འདོད་ཡིད་བཞིན་དུ་
སྐོང་བར་མཛད་ནས་ཚེས་༨ ལ་གར་སྤྲུལ་རིན་པོ་ཆེས་དབུས་རྟ་ཐབས་རོལ་བསུ་
ངང་རྣམ་རྒྱལ་རྩེར་ཕེབས། ཚེས་༩ ཉིན་ཟུར་མང་འདུས་སྤྱི། སྒྲུབ་ཁང་ཁག མགོན་
ཁང་ཁག་བཅས་སོ་སོའི་རིན་གཏེར་ལུང་སྣ་སེལ་དང༌། དགུང་གྲངས་ཞེ་དགུའི་
གེགས་སེལ་སོགས་ཆོས་རྒྱབ་གང་བབས་མཛད། ཚེས་༡༠ མཚམས་ཐོ་བཞག་ནས་
དུས་མཆོད་གསང་ཐིག་བླ་སྒྲུབ་ཚོགས་མཆོད་བསྙེན་སྒྲུབ་ཁ་གསོ་མཛད། དེ་བར་
མཆོག་གླིང་ཡང་སྲིད་རིན་གཏེར་གསན་ཆེད་ཕེབས་པ་དང་མཇལ། རབ་བསྙེན་
བརྒྱ་སྐོར་གནང་། བཙུན་མ་བཅུ་སྐོར་ལའང་སྡོམ་པ་གནང༌། བཅད་རྒྱ་གྲོལ་ནས་
འདུ་ཁང་ཁྲ་འཁྱིལ་མར་སེར་ཕྲེང་བསུ་བས་ཕེབས། སྣ་སེལ་དུ་རྗེ་འདི་ཉིད་དང་
གར་བསྟན་གཙོས་དཔོན་སློབ་མང་ཙམ་གྱིས་དངོས་རོལ་ཉིན་གསུམ། དཀོན་སྤྱིའི་
ཚོགས་བརྒྱ་བཅས་གྲུབ། ཟླ་༦ པའི་ཚེས་༢༣ ནས་བླ་སྤྲུལ་མཚན་ཐོབ་ཅན་ཉི་ཤུ་



120 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
སྐོར་གཙོས་བླ་གྲྭ་དྲུག་བརྒྱ་ཡར་བརྒལ། བཙུན་མ་བརྒྱ་ལྷག ཁྲོམ་དབང་བུང་བ་
སྟོང་ཕྲག་ལྷག་ཙམ་རེ་འདུས་པ་རྣམས་ལ་རིན་གཏེར་གསུམ་པའི་དབང་ལུང་དབུ་
ཚུགས། ཟླ་བ་ཕྱི་མའི་ཚེས་༡༠ ལ་ཟུར་མང་བླ་བྲང་གཞུང་ནས་ཚོགས་འཁོར་
གཟབ་སྤྲོས་དང་། བདེ་ཆེན་རྩེར་དབྱར་གནས་ཀྱི་དགེ་འདུན་དོན་བདུན་ཙམ་ལ་
ཆོས་འབྲེལ། ཡང་གུར་དྲག་སྐོར་ནས་དབང་ཁྲིད་རིམ་གནང་གིས་ཚེས་༡༠ ལ་བན་
སར་ཕྱོགས་མེད་འཇམ་དཔལ་རྫོགས་ཆེན་སོགས་འཇམ་དབྱངས་སྐོར་གྱི་དབང་སྣ་
གསུམ་གྲུབ། དེ་ལོར་ཆར་ཤིན་ཏུ་དཀོན་པར་ཕྱོགས་ཐ་དད་ནས་འདུས་པའི་བླ་མ་
གྲྭ་པ་ནུས་ལྡན་རྣམས་ཀྱིས་ཆུ་མིག་སོ་སོར་ཆར་སློང་མང་དུ་བྱས་ཀྱང་ཆར་མ་ལོན་
པས། ཐམས་ཅད་ཀྱིས་རྗེ་འདི་ལ་ཆར་སློང་ཞུས་བསྐུལ་ལྟར་ལྕང་རྩ་ཆུ་མགོར་ཆར་
སློང་དུ་ཕེབས། ཉིན་གསུམ་ཙམ་བསང་གསོལ་ཀླུ་མཆོད་མཛད་དེ་དགོངས་པ་ལ་རྩེ་
གཅིག་ཏུ་བཞུགས་ནས་ད་ཕྱིར་ཕེབས་གསུངས་ནས་ཕྱིར་ཕེབས། སླར་ཞང་ཁྲོམ་ཚེ་
བདག་གི་སྟ་གོན་གནང་། དེ་ཉིན་དགོང་མོ་ནས་ཆར་ཆེར་བབས་པས་དེར་འདུས་
ཐམས་ཅད་ངོ་མཚར་གྱི་གནས་སུ་གྱུར། དེ་ནས་བཟུང་ཆར་རྒྱུན་སིལ་མར་བབས།
ཞང་ཁྲོམ་ཚེ་བདག་དབང་དངོས་གཞི་ནས་བཟུང་རིམ་པར་གནང་། ཚེས་བཅུ་ཉེར་
ལྔ་སོགས་དུས་ཆེན་རྣམས་ཀྱི་སྐབས་བླ་ཁག་ཆེ་གྲས་རྣམས་ཀྱིས་མཆོད་པ་ཚོགས་
འཁོར་རྒྱས་སྤྲོས་མཛད། ཚེས་༡༩ ནས་ཞབས་བརྟན་བླ་སྤྲུལ་འདུས་པ་ཞིབ་
འཚོགས་ཀྱིས་ཟབ་མདོ་བདུད་ཟློག་བཏང་། མང་ཇ་ལ་འགྱེད་རྗེ་རང་ནས་གནང་།
ཉིན་གསུམ་ཙམ་ནས་བསྙུན་གཞི་དྭངས་ཏེ་དབོན་ཨ་ཆོས་སར་བྱང་ཆོག་གསུངས།
དེ་ནས་སྨིན་གླིང་ཨ་ཏི་ཟབ་དོན་སོགས་ཀྱིས་ཟླ་༩ པའི་ཚེས་༡ སྔ་ཆར་མཐར་དགེ་
ཚེ་གསང་དབང་ཆེན། ཟུར་མང་གཏེར་ཆེན་ནམ་མཁའི་རྡོ་རྗེའི་གཏེར་བྱོན་ཚེ་སྒྲུབ་
འཆི་མེད་སྲོག་ཐིག་གི་དབང་ཆེན་གྱིས་མཇུག་བསྡུ་བཅས་དབང་ཁྲིད་ཡོངས་རྫོགས་



ཀུན་ཁྱབ་སྙན་པའི་བ་དན། 121
གྲུབ། ལུང་གསུང་མཁན་འབྲུག་སྤྲུལ་རིན་པོ་ཆེས་ཀྱང་དཔེ་པོད་ཨ་ཡན་གྲུབ། རྗེ་
ཉིད་དབུར་བཞུགས་ཀྱིས་དངོས་རོལ་ཉིན་གཉིས་བཏང་སྟེ་གཏོར་གཤེགས་བཅས་
གྲུབ་བོ། །དེ་ནས་འདམ་དཀར་སྤྲུལ་སྐུའི་ཞབས་རིམ་ཆོ་ག་བླ་གླུད། སྡོམ་མདོ་སྐོར་
ནས་གདན་ཞུས་ངོར་སྡོམ་མདོའི་སྡེ་སྤྱིའི་གཡང་སྐྱབས་བྱང་ཆོག་བསང་གསོལ་དང་།
གསུ་ཤོད་རྒན་ཆུང་ཚང་གི་འདོད་སྐོང་། ཉག་སྟོད་སྨད་སོགས་སྦྱིན་བདག་རྣམས་ཀྱི་
སར་དབང་བཀའ་ཆོ་ག་སོགས་ཐུགས་བྲེལ་རིམ་ཆོད་མཛད། འདི་སྐབས་དཔལ་
སྤུངས་ནས་སྐྱབས་རྗེ་སི་ཏུ་རིན་པོ་ཆེ་གཤེགས་པའི་སྐད་ངན་བང་མི་འབྱོར།
ལམ་འཁོད་རྣམས་ལ་འདོད་ཆོས་ཅི་རིགས་གནང་ཐོག་ཚེས་༩ ཉིན་རྟ་ཐབས་
སེར་ཕྲེང་རོལ་བསུས་ནང་ཆེན་ཇ་དགོན་དུ་ཕེབས། ཀར་ལྷུན་བླ་བྲང་དུ་གཡང་
སྐྱབས། དགོན་གྱི་བླ་གྲྭ་ཚང་མར་སྒྲོལ་དཀར་རྗེས་གནང་། སྒྲུབ་ཁང་དུ་ཀར་
ལུགས་རྡོ་རྗེ་ཕག་མོའི་དབང་སོགས་མཛད། ཀར་རྒྱམ། སངས་རྒྱས་བསྟན་འཛིན།
གཏེར་སྤྲུལ་རྣམས་ཀྱིས་གསོལ་གདན་ཕུལ། སྤྲེལ་ཚའི་སྤྱི་རིམ། སྡེ་དགོན་ལ་ཁྲོམ་
དབང་བཅས་གནང་། ཚེས་༡༢ ཉིན་སྔ་འཚོགས་ཀྱིས་ཚེས་བཅུ་བཏང་། ཉི་ཤར་དུ་
རྗེ་ཉིད་གསེར་སྐྱེམས་གར་འཆམ་ལ་ཕེབས། ལྷ་སྟེང་འཇའ་མོ་སྤྲུལ་སྐུ་བྱོན་པར་
ཐང་རྒྱལ་ཚེ་དབང་སོགས་གྲུབ་ནས་ཕེབས། ལམ་བར་དབུ་པ་ཡབ་ཚང་སོགས་དུད་
ཁག་མང་པོའི་འདོད་སྐོང་། སྡེ་སྤྱིར་བསང་རི་ཁྲུས་གྲུབ་ནས་རྣམ་རྒྱལ་རྩེར་སླར་
ཕེབས། སྔོན་ནས་སྒྲུབ་ཆེན་སྨན་སྒྲུབ་སོགས་ཤིན་ཏུ་རྒྱས་སྤྲོས་ཀྱི་ཆས་བསྒྲིགས་
ཡོད་ཀྱང་། བྱམས་མགོན་རིན་པོ་ཆེའི་དགུང་ཞག་མ་རྫོགས་པའི་ནང་དུ་ཕེབས་ཐུབ་
དགོས་རྒྱུའི་ཐུགས་བྲེལ་གྱིས། ཐུགས་སྒྲུབ་བར་ཆད་ཀུན་སེལ་སྒོ་ནས་སྨན་སྒྲུབ་
རྐྱང་པ་མཛད་རྩིས། ཚེས་༡༨ ནས་རྒྱལ་ཐོ་རྒྱན་བཀོད་བཅས་དབུ་ཚུགས། ཉིན་
བདུན་གྱི་ཁོངས་སུ་དངོས་གྲུབ་ལེན་ཆོག ཚོགས་འཁོར་བཅས་གྲུབ་ནས་གཞུང་



122 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཟུར་ཀུན་གྱི་མཁན་འཆི་མེད་རབ་བརྟན་གྱིས་ལེགས་བཤད་འབེལ་གཏམ་གྱིས་སྣ་
དྲངས་དངོས་པོའི་མཎྜལ་བརྒྱ་འབུལ་ཕུལ། ཕྱི་ཉིན་རྒྱལ་ཐོ་བསྡུ་བ་དང་མར་མེ་
སྨོན་ལམ་ཁྲོམ་དབང་བཅས་ལེགས་པར་གྲུབ་བོ། །བར་སྐབས་རྣམས་སུ་བདེ་ཆེན་
རྩེ། བླ་མ་ཚང་། ར་ཤུལ་བླ་བྲང་། འབྲུག་པ་བླ་བྲང་། བསླབ་གྲྭ་ཁང་། མགོན་ཆེན་
སོགས་ལ་དབང་ཁྲུས་རབ་ནས་སོགས་བཞེད་སྐོང་མཛད། ཚེས་༢༥ ལ་རྣམ་རྒྱལ་
རྩེ་ནས་ཆོས་སྒར་བཏེག འཛི་ལ་དཔོན་ཚང་སར་ཉིན་ཁ་ཤས་འདོད་སྐོང་ཁྲོམ་
དབང་གནང་སྟེ་རིམ་པར་ཕེབས། རམ་མདོའི་སྒར་དུ་རས་སྤྲུལ་བྱོན་ལུང་སོགས་ཀྱི་
བཞེད་པ་བསྐངས། གར་དབང་རིན་པོ་ཆེའི་སྒར་པའང་འབྱོར། ལམ་བར་རོལ་རྡོར་
ཆང་ནོར་མར་ཁྲུས་སོགས་མཛད་ནས་བདུད་རྩི་དིལ་དུ་ཕེབས། དྲུང་རིན་པོ་ཆེ་
སོགས་ཀྱི་བཞེད་སྐོང་གྲུབ་སྟེ་མཛོ་བདུན་ལ་བརྒལ་ནས་རིམ་པར་བྱོན། ལམ་བར་
དད་སྦྱིན་ཁག་གི་རེ་འདོད་བསྐངས་ཏེ་དབོན་སྟོད་གྲུ་བརྒལ། མཁན་པོ་མཁྱེན་རབ་
སོགས་ཀྱིས་ཇ་ཞུས་མཇལ་དར་བྱུང༌། །
རྨོག་ལ་བརྒལ་ནས་རིམ་པར་ཟླ་༡༠ པའི་ཚེས་༡༠ ལ་ཡང་ཁྲོད་གདན་སར་
ཕེབས། དཔལ་སྤུངས་མཁྱེན་སྤྲུལ། ཟེ་ཆེན་ཀོང་སྤྲུལ་སོགས་ཕེབས་པར་མཇལ་
འཕྲད་མཛད་མཚམས་དཔལ་སྤུངས་སྒྲུབ་གླིང་དུ་ཕེབས། གར་དབང་རིན་པོ་ཆེ་དང་
རྫོགས་ཆེན་རིན་པོ་ཆེར་མཇལ་དར་འབུལ་བཞེས། རྫོགས་ཆེན་རིན་པོ་ཆེར་ཚེ་
དབང་ཕུལ་ནས་ཡང་ཁྲོད་དུའང་མཆོད་མཇལ་དུ་ཕེབས། སྐྱབས་རྗེ་སི་ཏུ་རིན་པོ་
ཆེའི་སྐུ་གདུང་མདུན་སྙན་ཤལ་བརྒྱ་མཆོད་གསུམ་སོགས་ཕུལ་ནས་བདེ་མཆོག་ལྷ་
ལྔ་གདུང་ཆོག་སྦྲེལ་མ་བཏང་། དགུང་ཞག་གསུང་མཁན་གཞིས་བྱེས་ཚང་མར་དག་
གོར་རེའི་ཕྱག་འགྱེད་དང་། གདུང་རྟེན་ཐེབས། ཞབས་གྲས་རྣམས་ལ་སེམས་གསོ་
བཅས་གནང་། ཚེས་༡༥ ལ་དགུང་ཞག་རྫོགས། དངོས་འབུལ་དང་བཞེས་དང་།



ཀུན་ཁྱབ་སྙན་པའི་བ་དན། 123
ཀླུ་དིལ་སྟེང་འཁྱུག་སྐོར་བྱོན་ནས་ཡང་ཁྲོད་དུ་ཕེབས། རྡོར་སློབ་དཔལ་བཟང་།
དཔལ་སྤུངས་ཆོས་ཁྲིམས། གཏེར་སྲས་མཐུ་སྟོབས་རྣམས་བྱུང་བར་གསུང་མོལ་
གནང་། ཚེས་༢༠ ལ་རྫོང་སར་ནས་གར་དབང་རིན་པོ་ཆེ་ཡང་ཁྲོད་དུ་ཕེབས།
རྒྱགས་བསུ་བཅས་གཟིམ་ཆུང་ནུབ་བང་དུ་བཞུགས། གར་དབང་རིན་པོ་ཆེ་དཔོན་
སློབ་རྣམས་ཀྱིས་ཡང་ཁྲོད་ལྷ་ཁང་ཁག་ལ་མཆོད་མཇལ་མཛད། གར་དབང་རིན་པོ་
ཆེའི་ཞབས་གྲྭ་ཡར་འགྲོ་རྣམས་ལ་སྲུང་བྱིན་དངོས་པོའི་གནང་སྦྱིན་མཛད་ནས་ཐེག་
ཟླ་༡༠ པའི་ཚེས་༢༤ རེས་གཟའ་ལྷག་པ་ཉིན་ཇ་པ་དགོན་གྱི་གྲྭ་བསོད་ནམས་ཉི་
མ་ཞེས་པ་ལྷ་བྲིས་མཁས་པ་འདུག་པར་ཀཾ་ཚང་ཟུང་འཇུག་བླ་བརྒྱུད་ཞལ་ཐང་འབྲི་
དབུ་ཚུགས། ཚེས་༢༠ ཉིན་གར་དབང་རིན་པོ་ཆེར་བསྟན་བཅོས་ཆེན་པོ་ཤེས་བྱ་
ཀུན་ཁྱབ་ལུང་འབུལ་བའི་དབུ་བཟུང་། ཚེས་༢༩ ལ་དུས་མཆོད་མགོན་ཕྲིན་མི་
ནུབ་བསྟན་རྒྱལ་བཏང་། ཟླ་༡༡ པའི་ཚེས་༥ ལ་ཤེས་བྱ་ཀུན་ཁྱབ་གྲུབ། ཚེས་༦
ནས་ཐམས་ཅད་མཁྱེན་གཟིགས་འཇམ་མགོན་བློ་གྲོས་མཐའ་ཡས་ཀྱི་བཀའ་འབུམ་
དབུ་ཚུགས། འདི་སྐོར་ནས་དཔལ་སྤུངས་བྱམས་ཁང་སྟེང་མགོན་ཁང་གསར་
བཞེངས་ཀྱི་རྟེན་གཏོར་སོགས་ཚེ་དབང་འགྱུར་མེད་ཀྱིས་བསྒྲུབ་རྒྱུའི་སྙན་འབུལ་
ཐོག ཐོག་མའི་སྟ་གོན་དགོས་རིགས་བཅའ་བཀོད་མཛད། ཚེས་༩ ལ་ཤེར་སྙིང་
བདུད་ཟློག་དང་། ཚེས་བཅུ་དུས་མཆོད་དང་སྦྲེལ་འདི་ཡན་གཤིན་ཁག་མང་བའི་
བསྔོ་ཞུ་ལ་བྱང་ཆོག་རྒྱས་པར་མཛད། མགོན་པོའི་སྲོག་འཁོར་གཏོར་མའི་གུར་
གདན་འཁོར་ཟུང་འཇུག་སོགས་འབྲི་མཁན་ལ་ཞལ་བཀོད་དང་ལུང་ལག་ལེན་ཞིབ་
མོར་བསྩལ། བཀའ་འབུམ་ལུང་མུ་མཐུད་མཛད། ཚེས་༢༥ ཉིན་སྐྱབས་མགོན་སི་
ཏུ་རིན་པོ་ཆེའི་སྐུ་གདུང་མདུན་མཆོད་འབུལ་གཟབ་རྒྱས། རྡོར་སེམས་ཆོ་ག་ཚོགས་
མཆོད། ཐུགས་སྨོན་ཞིབ་རྒྱས་མཛད། རྟེན་གཏོར་གཟུང་རྣམས་ལ་སྦྱོང་ཁྲུས་སྔོན་



124 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དུ་འགྲོ་བས་རབ་གནས་ཆོ་ག་མདོར་བསྡུས་གཟུངས་སྒྲུབ་མི་མང་གིས་འབུམ་ཕྲག་
འགྲོ་ངེས་མཛད། ཕྱི་ཉིན་ཚེ་འགྱུར་ཤག་ཏུ་ཕེབས་ནས་གཏོར་རྒྱུ་བྱིན་རླབས།
གཟུངས་རྣམས་སྒྲིལ་ཚལ་སོགས་ཚད་ལྡན་བགྱིས། ཞར་བྱུང་དཀར་ཆག་མཛད།
ཡར་ཕེབས། ཚེས་༢༨ ཉིན་ལིང་ཁྲུས་སྔོན་འགྲོའི་གཏོར་བསྔོ་བསྐང་གསོ་གཟབ་
རྒྱས་དང་འབྲེལ་བའི་གདན་འཁོར་རྣམས་ལ་བསྡུ་སྤྱད་བསྒྲག་ཁྲོ་སོགས་དང༌།
འགུགས་བསྟིམ་ལྷ་དབྱེའི་བར་ཤིན་ཏུ་གྲངས་མང་མཛད། ཚེས་༢༩ ལ་མགོན་
ཕྲིན་མི་ནུབ་བསྟན་རྒྱལ་བཏང༌། མ་མགོན་ཡང་གསང་སྲོག་གི་འཁོར་ལོ་རབ་
གནས་དང་། སྡོང་པོ་ནགས་དང་རེ་མཚོ་ཁར་མ་མགོན་བླ་རྡོ་ལེན་མཁན་རྡོར་སློབ་
བླ་མ་ཡེ་འབྱུང་བཏང་། བར་མཚམས་ཀར་འབུམ་ལུང་ཕྲན་བུ་གནང་། གསང་རྟེན།
ཡང་གསང་སྲོག་འཁོར། གྲི་སྙིང་དངོས། གྲི་སྙིང་སོགས་བསྲེས་པའི་འདག་
གཟུགས་སོ་སོར་གཟུངས་བཅུག ཟླ་༡༢ ཚེས་༡ སྔ་དྲོ་ཁྲུས་བུམ་སྒྲུབ་ནས་དགོན་དུ་
ཕེབས། ཕྱི་དྲོ་རྟེན་གཏོར་བསྒྲིགས། འཇམ་མགོན་བླ་མའི་ན་བཟའ་བུབ་ཚང་།
སྟག་ཤམ་བསམ་གཏན་གླིང་པའི་ཕྱག་དྲིལ་བྱིན་ལྡན། མཁན་ཆེན་དྲུང་རིན་པོ་ཆེའི་
བསྙེན་ཕྲེང་། ཐོད་པ་མཚན་ལྡན་ཟུངས་བཅུད་ཀྱིས་གཏམས་པ་བཅས་རྗེ་འདིས་
རྟེན་སྒྲོམ་དུ་རྟེན་བཞག་མཛད། སྦྱོང་ཁྲུས་རབ་གནས་མཛད། ཚེས་༣ ནས་བསྙེན་
སོང་དཔོན་སློབ་སུམ་ཅུ་ཡར་བརྒལ་གྱིས་གཏོར་སྒྲུབ་གཞུང་མཐུན་དང༌། སྐོང་རྒྱུན་
སྔགས་རྒྱུན་ཆད་མེད་བཅས་ཚུགས། ཡང་ཁྲོད་བླ་བྲང་ནས་འཕྲུལ་མདའ། རལ་གྲི།
གཟིག་ལྤགས་སོགས་ལ་སྤྱན་གཟིགས། མང་ཇ་ཕྱག་འགྱེད་བརྒྱ་མཆོད་བཅས་
མཛད། དེ་མཚུངས་བླ་བྲང་ཁག་གཞན་རྣམས་ཀྱིས་ཀྱང་མཛད་སོང་། ཚེས་༡༠ ལ་
གཏོར་སྒྲུབ་ལེགས་པར་གྲུབ་ནས་ཡར་ཕེབས། བཀའ་འབུམ་ལུང་དབུ་ཚུགས། ལོ་
མཇུག་མགོན་སྒྲུབ་ཚོགས་དབུར་ཉིན་ཁ་ཤས་ཕེབས། ༢༩ ཉིན་མགོན་ཕྲིན་མི་ནུབ་



ཀུན་ཁྱབ་སྙན་པའི་བ་དན། 125
བསྟན་རྒྱལ་བཏང་། ཆུ་སྦྲུལ་གནམ་ལོ་གསར་དུ་ཚེས། གཤིན་ཁག་མང་བར་
དཔལ་ཆེན་ལྷ་ཁང་དུ་རྡོར་སེམས་སྒོ་ནས་བྱང་སྲེག་མཛད།
ཚེས་༦ ལ་བཀའ་འབུམ་ལུང་གྲུབ། ཁྲ་ལེགས་རིན་པོ་ཆེ་བསྙན་བཞེས་ཀྱིས་
གདན་འདྲེན་བང་མི་འབྱོར། ཚེས་༧ ཉིན་གར་དབང་རིན་པོ་ཆེར་ཁྲོ་ཆུ་དུག་སྡོང་
སྲོག་དབང་བཀའ་རྒྱ་ཅན་ཕུལ། འདི་ཉིན་ཁྲ་ལེགས་རིན་པོ་ཆེ་ཚེས་གཅིག་ནམ་
གུང་ཙམ་ལ་སྐུ་གཤེགས་པའི་སྐད་ངན་འབྱོར། གར་དབང་རིན་པོ་ཆེར་ཆོས་དྲུག་
ཁྲིད་ལུང་ཕུལ། ཚེས་༡༣ ལ་གདན་ས་ཡང་ཁྲོད་ནས་གར་དབང་རིན་པོ་ཆེ་དང་ལྷན་
དུ་སྒར་བཏེག འདི་སྐབས་ཉེ་གནས་བུདྡྷ་ཆིབས་སྐྱེལ་ཕེབས་ལམ་ད་རེས་ཕྱིར་
འོངས་རྒྱུ་ཨེ་ཡོད་ཅི་ཤེས། ཨ་ཅང་ཀུ་རེ་ཡིན་གསུངས་ཡོད་འདུག རིམ་པར་ལྷ་
ལུང་ཁུག་ནས་གར་དབང་རིན་པོ་ཆེ་ཞེ་ཆེན་དུ་བྱོན་པའི་མཇལ་དར་འབུལ་གནང་
རྗེས་སྒར་སོ་སོར་གྱེས། རྗེ་འདི་ཉིད་ཀྱི་ཆོས་སྒར་རྣམ་རྒྱལ་གླིང་། ར་རི། བྲེ་མཁོ་
བཅས་པའི་འདོད་སྐོང་མཛད། ཚེས་༢༢ ལ་ཁྲ་འགུ་དགོན་དུ་ཕེབས། ཁྲ་ལེགས་སྐུ་
གདུང་མདུན་བླ་སྒྲུབ་ཚོགས་མཆོད་དང་། སྨིན་གླིང་རྡོར་སེམས་གདུང་མཆོད་
བཅས་ཚེས་༢༩ བར་བཏང་། ཚེས་༣༠ ནས་པདྨ་བཛྲ་དང་དཀོན་སྤྱི་གདུང་མཆོད་
བཅས་བཏང་། བར་བར་དུ་མྱུར་འབྱོན་གསོལ་འདེབས། བླ་ཆོས་དང་བུ་ཆེན་པེ་ཧུ་
འབྲོང་སྤྲུལ་བསྟན་དགའ་སོགས་ལ་བཀའ་མོལ་གནང་། དྲུང་སྤྲུལ་གསུང་ཆོག་གྲུབ་
ནས་ཕེབས། ནང་ཆེན་ཤོལ་མདའ་པེ་ཧུ་ཕ་བུ་ལ་ཚེ་དབང་མཛད། ཁྲ་དགོན་བང་མི་
དབུས་བསྐྱོད་གདོང་རྒྱལ་བའི་དབང་པོ་དང་མ་ཡུམ་བཅས་ལ་ཞུ་ཡིག་ཕུལ། ཟླ་༢
ཚེས་༧ ལ་བདུན་ཚིགས་ལྔ་པ་རྫོགས། པད་ཛར་དཀོན་སྤྱི་གདུང་ཆོག་སོགས་སྔར་
བཞིན་མཛད། ཚེས་༡༠ ལ་རྟེན་གཏོར་གཏོར་སྒྲོམ་བོང་བ་བཞག་པར་གཟིགས་
ཞིབ་མཛད། ཚེས་༡༤ གསོལ་དགུང་བདུན་པར་ཀཾ་ཚང་རྒྱལ་རྒྱམ་ལྷ་དགུ་དང་



126 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
གདུང་ཆོག་བཅས་བཏང་། སྲོག་འཁོར་སོགས་འབྲི་དབུ་ཚུགས། ཚེས་༢༠ ལ་
དགུང་ཞག་རྫོགས། ཕྱི་ཉིན་དཔལ་ཆེན་གཡང་ཆོག་རྒྱས་པར་བཏང་། གཤིན་ཁག་
མང་པོར་འཁོར་བ་དོང་སྤྲུགས་བྱང་སྲེག་རྒྱས་པར་མཛད། ཁྲ་འགུ་བན་ཆེན། ཞེ་
འཛང་། སྒ་སྟོད་གནས་བཟང་། སྤུ་རོང་ལྷ་ཁང་དགོན། འདམ་དཀར་དགོན་སོགས་
ཀྱི་ཕྱོགས་འདུས་དགུ་བཅུ་སྐོར་བསྙེན་རྫོགས་དང་། དྲུག་ཅུ་རེ་གཉིས་ལ་རབ་བྱུང་།
ཡང་བན་ཆེན་གྲྭ་ལྔ་ལ་རབ་བྱུང་ཚར་གཅིག་བཅས་སྒྲུབ་པར་མཛད། སྡེ་དགེ་ཀརྨ་
བཟོད་པ་ལ་ཐང་རྒྱལ་ཚེ་དབང་། ཆོས་དྲུག་སྒྲུབ་ཁང་ནང་པ་ལ་ཀར་ལུགས་རྒྱལ་
རྒྱམ་དབང་དངོས་ལྟ་སྦྲེལ་མ། ཟུར་མང་བདུད་རྩི་དིལ་གྱི་གྲྭ་གཅིག་ལ་རབ་བྱུང་
དང་བསྙེན་རྫོགས་སྒྲུབ་པར་མཛད་དོ། །དེ་ནས་རྟེན་གཏོར་སྐོར་བཅའ་བཟོ་སོགས་
ལེགས་པར་གྲུབ།
བསྙུན་གཞི་ལྕི་བཞེས་བབ་བསྟུན་ཡང་སྲིད་གང་དུ་འཁྲུངས་མིན་
ཞལ་ཆེམས་ལྟ་བུ་གསུངས་པ།
ཚེས་༢༣ ནས་གཏོར་སྒྲུབ་ཉིན་གཅིག་དབུ་ཚུགས་ནས་བསྙུན་གཞི་ལྕི་ཙམ་བཞེས།
དེ་ཡང་དུས་རྒྱུན་དུ་རང་རེ་སྤྱི་ནམ་འཆིའི་ངེས་པ་མེད། སྒོས་རྒན་བུ་རང་འཆི་འགྲོ་
ཤས་ཆེ་བས་ཆིབས་རྒན་དང༌། གཟིམ་ཁྱི་ཧ་པཱ་ཞིག་ཡོད་པ་གཉིས་ལ་ཁྱེད་ཚོས་
བྱམས་པོ་གྱིས་ཞེས་ཉེ་གནས་རྣམས་ལ་རྒྱུན་དུ་གསུངས། ལྷག་པར་འབྲུག་ལོ་
དགུང་ཀེག་ཐོག་བག་སྐྲག་ཆེ་ནས་ཉེ་གནས་རྣམ་པས་སྐུ་རིམ་སོགས་བཀའ་འདྲི་ཞུ་
སྐབས། འདི་ལོ་མི་སྐྱོན་སང་ལོར་བྱ་གྲགས་སྐབས་འགྲོ་རན་ཟེར་བའི་རྨི་ལམ་བྱུང་
གསུངས། ཡོད་ཚད་ཧ་ལས་ནས་ཅི་དྲག་ཞུས་པས། ང་ཡི་རྨི་ལམ་གྱིས་ཐིག་མི་དར།



ཀུན་ཁྱབ་སྙན་པའི་བ་དན། 127
སྐྲག་གར་དགོས་སོགས་ཕེབས་ཡོད་འདུག འདི་སྐབས་བསྙུན་གཞིའི་བབ་སོགས་
གང་ཅིར་བག་སྐྲག་ཆེ་ནས་ཟུར་རི་དྲུང་བ་དབུར་བཞུགས་ཀྱིས་ཞབས་བརྟན་ཚེ་
སྒྲུབ་བླ་གླུད་བདུན་གཅིག ཁྲ་འགུ་དགོན་གཞུང་ནས་སྒྲོལ་ཆོག་ཚོགས་བརྒྱ་སོགས་
རིང་སྦྲེལ། ཉེ་གནས་ཡོན་ཏན་ཕུན་ཚོགས་ཀྱིས་རྟ་དྲེལ་སོགས་བྱེས་སྒར་དངོས་
རྫས་ཕྱག་ཁར་བཞུགས་རིགས་ནས་བསལ་འཐུས་ལྟ་བུ་རྣམས། སྒ་སྟོད། ཟུར་མང་
ལྷོ་རྒྱུད་ནང་ཆེན་ཁུལ། དགེ་རྒྱལ་མན་དགོན་སྡེ་ཡོད་རིགས་ལ་སྐུ་རིམ་ཆོས་རྒྱབ་ཏུ་
སྔ་ཕྱིར་མང་དུ་ཕུལ་བ་དང་། རང་སྒར་བླ་གྲྭ་རྣམས་ཀྱིས་ཀྱང་ཞབས་རིམ་ལྷོད་མེད་
ཞུས་ཀྱང་བསྙུན་བབས་ཇེ་ལོད་གྱུར་པས་དེ་ཚུལ་དཔལ་སྤུངས་ཡང་ཁྲོད་གཞིས་
སྡོད་བུདྡྷ་སོགས་ལ་སྐྱེ་རྒུ་མདོ་ནས་གློག་ཕྲིན་བཏང་། ཟླ་བཞི་པའི་ཚེས་གཉིས་
གསུམ་སྐོར་ནས་དབུ་བླ་མ་ཀར་མཇལ་ལ་ཞལ་ཆེམས་སུ། སྤྱིར་འདུས་བྱས་ཐམས་
ཅད་མི་རྟག་པ་དང་ཐམས་ཅད་འཆི་བའི་རང་བཞིན་ལས་མ་འདས་ཚུལ་དང་། ལྷག་
པར་རྗེ་རང་ཉིད་ཀྱང་བླ་མ་ལྷ་ཡི་ལུང་གིས་འདི་སྐབས་སྐུ་ཚེ་ཟད་མེད་འདྲ་ཡང་།
བར་ཆད་བཅོས་སུ་མེད་པས་ཅི་བྱ་བྲལ་ཚུལ། དགོངས་པ་རྫོགས་པའི་གནས་ཀྱང་
རང་ཡུལ་གཞན་ཡུལ་བློས་བརྟགས་ལ་ཁྱད་མེད་ཚུལ་དང༌། སྐུ་གདུང་རོ་གོག་ལ་
རྩིས་ཆེ་མདོག་གིས་ཕྱིར་གདན་དྲང་རྒྱུ་སོགས་དགོས་པ་མེད་ངེས་མ་ཟད། འཕྲལ་
དུ་བསྲེག་སྦྱོང་དགོས་ཚུལ། སྐུ་ཚེ་འདིར་རྒྱལ་དབང་རྡོ་རྗེ་འཆང་གི་བཀའ་ཆེ་རིགས་
མ་ལྡོག་པས་བསྟན་འགྲོའི་དོན་ལྷག་བསམ་ལྷད་མེད་སྣང་དང་མི་སྣང་བར་དངོས་
བརྒྱུད་ནས་ཅུང་ཟད་གྲུབ་ཚུལ། ད་དུང་སྐྱེ་འཆི་རང་མཚན་གྱིས་མ་གྲུབ་པས་ཕྲིན་
ལས་འགག་པ་མེད་ཚུལ། མཆོག་གི་ཡང་སྲིད་ཀྱང་རྗེ་ཉིད་ལས་ལྷག་པ་ཞིག་འོངས་
ངེས་དང་། དེའང་བོད་ཡུལ་དབུས་ལྷ་ལྡན་ཕྱོགས་སུ་འབྱུང་བ་འདྲ་ཞིག་བཅས་ཞིབ་
མོར་ཕེབས་འདུག དབུ་མཛད་བླ་མ་རང་གིས་ཀྱང་དེ་སྐབས་ཁས་ལེན་ཞུས་ཡོད་



128 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཚོད་ཀྱིས་འཕྲལ་དེར་བསྙུང་གནས་བརྒྱ་ཆ་གྲུབ་པར་མཛད་སོང་ངོ་། ཚེས་ ཕན་
ཆད་ཁྲ་དགོན་ཁྲ་ལེགས་བླ་བྲང་དུ་བཞུགས་བཞིན་དེ་ཉིན་གཟའ་ཅི་ཡིན་སོགས་
དྲིས་ནས། ཁྲ་ལེགས་ཀྱི་རི་ཁྲོད་གསར་རྒྱག་སྔོན་ཆོས་རྗེ་པཎྜི་ཏ་མི་ཕམ་རྣམ་རྒྱལ་
གྱི་སྒྲུབ་གནས་ས་དཔལ་བཟང་བས་དེར་ཕེབས་དགོས་གསུངས་ཤིང་ཆིབས་ཐོག་
ནས་ཡར་ཕེབས།
གདུལ་བྱ་རྟག་འཛིན་ཅན་ཆོས་ལ་བསྐུལ་ཕྱིར་གཟུགས་སྐུའི་བཀོད་པ་
ཞི་དབྱིངས་སུ་བསྡུ་ཚུལ་མཛད་པ།
ཚེས་༥ ཉིན་སྐུ་ཁམས་ཧ་ཅང་བལྟམས་པས་ཡོན་ཏན་ཕུན་ཚོགས་ཀྱིས་ད་ནི་བསྙེན་
ཚུལ་ལ་དཔྱད་ན་ཤིན་ཏུ་བག་སྐྲག་ཆེ་བས། རྗེ་ཉིད་བསྟན་འགྲོ་སྤྱི་དང་བྱེ་བྲག་ངེད་
ཅག་གྲྭ་འཁོར་ལ་ཐུགས་རྗེས་དགོངས་ཏེ་ཡུན་རིང་པོར་ཞབས་པད་བརྟན་དགོས།
གལ་ཏེ་ཡུན་རིང་པོར་བརྟན་པའི་གདུལ་བྱའི་བསོད་ནམས་མེད་ནའང་གདན་སར་
མ་ཕེབས་བར་ཅིས་ཀྱང་ཞབས་པད་བརྟན་ཐུབ་དགོས་ཞེས་ཨུ་ཚུགས་ཆེན་པོས་
ཞུས་ཤིང༌། དེ་ཕྱིར་ཞབས་བརྟན་རིགས་ཀྱང་ཚ་སྒང་ནས་སྤང་དག་ལྟར་རང་རེ་
ལྟོས་བཅས་ཀྱི་ལུས་ལོངས་སྤྱོད་གཏོང་བ་ལ་ཕོངས་པ་མེད་པས་ཅི་བསྒྲུབ་བཀའ་
འདྲི་ཞུས་པར། སྔར་དབུ་མཛད་ལ་ཕེབས་སྒོའི་གསུང་རྣམས་རོབ་ཙམ་གསུངས་
ཤིང་། ལྷག་པར་རང་ཅག་ལ་སྐྱེ་འཆིའི་རང་དབང་མེད། ནམ་འཆི་ངེས་པ་མེད་པས་
ཉིན་གཅིག་ཐོག་བབ་དུ་འོངས་ཞེས་སྔོན་ནས་རྣ་བ་འགྲས་འགྲས་བར་ལབ་པ་དེ་ད་
རེས་རང་རེ་ལ་མངོན་དུ་གྱུར་པ་རེད། ཁྱེད་ཚོས་ཀྱང་འཆི་བ་ཐུགས་ལ་བཞག་ནས་
ལས་འབྲས་ལ་ཡིད་ཆེས་ཀྱི་དད་པས་དགེ་སྒྲུབ་སྡིག་སྤོང་ལག་ཏུ་ལོན་ངེས་དང་།



ཀུན་ཁྱབ་སྙན་པའི་བ་དན། 129
སྡོམ་པ་དང་དམ་ཚིག་ལ་བག་ཡངས་རྣམ་གཡེང་མེད་པའི་བག་ཡོད་དྲན་ཤེས་གྱིས།
ཁོ་བོ་རྣམ་པ་བཟང་ངན་ཅི་མཐོང་མ་ངེས་ཀྱང་སྨིན་གྲོལ་གདམས་ངག་མང་དུ་
འབྲེལ་བས་དག་སྣང་སྒོམས་ལ་གསོལ་བ་ཐོབ་དང་ཤི་གསོན་གང་གྱུར་ཀྱང་བསླུ་བ་
མེད་དོ་ཞེས་རྡོ་རྗེའི་བདེན་ཚིག་བཀའ་ཡི་མཐའ་མར་བསྩལ། ཐོག་མར་གསོལ་ཇ།
དེ་ནས་འོ་མ། དེ་རྗེས་བདུད་རྩི་བཅས་ཕྱོགས་བཅུར་མཆོད་པའི་ཚུལ་གྱིས་འཐོར་
བར་མཛད་དེ་ཅུང་ཟད་རེ་གསོལ། ཐུགས་དགྱེས་ཉམས་དང་བཅས་ཞལ་འཛུམ་
དམུལ་ལེར་བཞུགས་སོ། །སྔོན་ནས་གདན་ཞུས་ལྟར་སངས་རྒྱས་མཉན་པ་རིན་པོ་
ཆེ་ཡང་ཕེབས། ནམ་གྱི་གུང་ཙམ་ལ་སྔོན་ལྟར་ཞལ་འཛུམ་ཞིང་སྐུ་དྲང་པོར་བསྲངས་
ནས་མཐའ་མའི་མཛད་པ་མི་གཡོ་ཆོས་སྐུའི་དགོངས་པ་ལ་སྙོམས་པར་བཞག་པར་
གྱུར་ཏོ། །
ཤུལ་བཞུགས་ཉེ་གནས་ཐུགས་སྲས་བུ་སློབ་རྣམས་ཀྱིས་
འདས་མཆོད་རྒྱ་ཆེར་བསྒྲུབས་པ། །
དེ་ནས་སྔོན་ཞལ་ཆེམས་སྐབས། ཚེ་གཅིག་ལ་བླ་མ་རྡོ་རྗེ་འཆང་དང་ཐུགས་ཡིད་
དབྱེར་མེད་དུ་མཉམ་པར་བཞག་ཁུལ་བགྱིད་པས་འཆི་དུས་ཀྱང་ངོ་སྤྲོད་འཕོ་
འདེབས་སོགས་འ་འུར་མང་པོས་དགོས་མེད་ཕབ་པ་ལྟར་ཐུགས་དམ་གསོལ་
འདེབས་སོགས་ཀྱི་སྤྲོས་པ་བསྐྱུངས་ནས། མཉན་སྤྲུལ་དབུར་བཞུགས་ཀྱིས་གྲྭ་
འཁོར་རྣམས་ཀྱིས་རྒྱལ་རྒྱམ་ཆོ་ག་གསུངས། ཞག་གསུམ་ནས་ཐུགས་དམ་གྲོལ་
བའི་རྟགས་བྱུང་བས། མཉན་པ་རིན་པོ་ཆེས་ཕྱག་བསྟར་གྱིས་སྐུ་གདུང་རིན་པོ་ཆེ་
ཁྲུས་ནས་བཏོན་པ་དང་། གནས་ཡིག་རས་དཀར་དྲི་བཟང་གིས་སྦག་པས་དྲིལ་བ་



130 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ལོངས་སྤྱོད་རྫོགས་སྐུའི་ཆས་སུ་ཞུགས། མདུན་དུ་མཆོད་པའི་རིགས་གཟབ་རྒྱས།
ཆོས་སྐུ་ལས་གཟུགས་སྐུར་བཞེངས་སུ་གསོལ་བ་སོགས་རྒྱལ་རྒྱམ་སྒོ་ནས་གདུང་
ཆོག་རྒྱས་པར་དགུ་ཚུགས་དང་པོ་མ་རྫོགས་བར་བཏང་ཞིང་། མཉན་སྤྲུལ་རིན་པོ་
ཆེར་འདི་ཡི་སྔོན་ཙམ་དུ་ཆིབས་པ་དགེ་རྐྱང་གཙོས་དངོས་འབུལ་ཕུལ་འདུག དེ་
རྗེས་ཁྲ་འགུ་སྤྲུལ་སྐུ་དང་ཟུར་རི་སྤྲུལ་སྐུ་གཉིས་དབུར་བཞུགས་བླ་གྲྭ་མང་ཙམ་
གྱིས་རྒྱལ་རྒྱམ་གདུང་ཆོག་སོགས་གོང་ལྟར་གསུངས། སྐུ་གཤེགས་འཕྲལ་གདན་
ས་དཔལ་སྤུངས་ཡང་ཁྲོད་དུ་བུདྡྷ་དང་དཔལ་སྤུངས་སྐུ་མཆེད་རྣམ་པར་སྙན་གསན་
ཞུ་ཕྱིར་བང་མི་བཏང་། ཚེས་༡༠ ཉིན་གདན་འདྲེན་ཞུས་པས་ཟུར་མང་རོལ་རྡོར་
དང་དྲུང་པ་རིན་པོ་ཆེ་གཉིས་ཕེབས། སོ་སོར་གདུང་མཆོད་མཛད། སྒར་གཞིས་
དངོས་རྫས་ཕལ་ཆེར་ཡས་ཕྱིན་དགོན་སྡེ་རྣམས་དང་བོད་ཕྱོགས་མན་ཆོད་ཆོས་རྒྱབ་
དགོངས་རྫོགས་སྒྲུབ་ཆེད་འགྱེད་གཏོང་གྲྭ་མངགས་བང་མི་སོ་སོར་བཏང་། ཚེས་༡༡
ཉིན་ཟུར་མང་དྲུང་སྤྲུལ། རོལ་རྡོར། ཁ་སྤྲུལ། ཟུར་སྤྲུལ་སོགས་དབུར་བཞུགས་སོ་
སོར་ཆོག་རོགས་བཅས་པས་རྒྱུད་སྡེ་བཞི་ཡི་དཀྱིལ་འཁོར་ཞལ་ཕྱེ་བའི་སྒོ་ནས།
སྔོན་གྱི་ཞལ་ཆེམས་ལྟར་སྐུ་གདུང་རི་ཁྲོད་དེ་གའི་དབུས་ནས་གདུང་ཁང་མཆོད་
འབུལ་གཟབ་རྒྱས་བཅས་ཞུགས་སུ་ཕུལ། དེ་ཉིན་འཇའ་ཚོན་སྤྲིན་རིས་སོགས་ཡ་
མཚན་པའི་ལྟས་དཔག་ཏུ་མེད་པ་ཀུན་གྱི་མཐོང་སྣང་མཐུན་པར་བྱུང་བ་དང་། ཁྱད་
པར་སྨད་ཕྱོགས་འགྲུལ་པ་ཞིག་གིས། དེ་རིང་ནམ་མཁའ་ནས་ཁང་ཁྱིམ་ཡུལ་
བཀོད་ལྟ་བུ་མང་པོའི་དཀྱིལ་དུ་བླ་མ་ན་བཟའ་སེར་པོ་བཞེས་པ་ཞིག་ཇེ་མཐོར་
ཕེབས་སོང་བ་མཐོང་བས་ཅི་རེད་ཅེས་དྲིས་འདུག་པ་གཞན་ཁ་ཤས་ཀྱིས་ལབ་བྱུང་།
འདི་སྐབས་གདན་ས་དཔལ་སྤུངས་ཕྱོགས་སུ་ཁ་བ་ཤིན་ཏུ་ཆེན་པོ་བབས། ཙཱ་
འདྲའི་གནས་ནང་ཀུན་ཏུ་ཤུག་པ་དང་སཱ་ལའི་ཤིང་སྡོང་མང་དུ་བསྐྱེལ་འདུག་པ་རྗེ་



ཀུན་ཁྱབ་སྙན་པའི་བ་དན། 131
རིན་པོ་ཆེ་འདི་སྐུ་གཤེགས་པའི་ལྟས་སུ་མངོན་ནོ། །ཞག་གསུམ་མཚམས་ནས་
གདུང་སྒྲོམ་ཞལ་ཕྱེས། གདུང་རུས་གདུང་ཐལ་བཅས་ལེགས་པར་བསྡུས། དེ་
ཕྱོགས་སྐྱ་སེར་ཀུན་གྱིས་མཆོད་འབུལ་དང་དེར་སྒར་ཤུལ་བཞུགས་རིང་ཆོ་ག་
གདུང་མཆོད་སྔོན་བཞིན་རྒྱས་པར་བཏང་། ཚེས་༡༨ ཉིན་སྒར་གཞིས་གྲྭ་འཁོར་
རྣམས་ཁྲ་འགུ་ནས་བཏེག བན་ཆེན་དགོན་པས་གདུང་རུས་སྒྲོམ་བུ་ཐོག་རོལ་སེར་
ཕྲེང་གིས་བསུས་ནས་འདུ་ཁང་དུ་སྤྱན་དྲངས། མཉན་པ་དབུར་བཞུགས་པའི་བླ་གྲྭ་
ཀུན་གྱིས་གདུང་མཆོད་རྒྱས་པར་ཕུལ། ཞབས་གྲས་རྣམས་ལའང་སྣེ་ལེན་དཔེ་
བྲལ་མཛད། དེ་བཞིན་རིམ་པར་ཞང་འགུ་དགོན་སོགས་ལམ་འཁོད་སྡེ་དགོན་ཀུན་
གྱིས་གདུང་རུས་ལ་མཆོད་འབུལ་བྱིན་རླབས་ཞུ་བ་སོགས་གདུང་མཆོད་མཛད་
མཁན་མང་། ཡང་ཁྲོད་ནས་བསུ་མ་འབྱོར་བ་བཅས་ཟླ་་་ཚེས་་་་ཉིན་གདན་ས་ཡང་
ཁྲོད་དུ་གདུང་རུས་སྤྱན་དྲངས། དེར་སྐྱ་སེར་ཚང་མས་གདུང་སྒྲོམ་ལ་ཕྱག་འཚལ་
བྱིན་རླབས་ཞུས་དར་བཏང་། མཆོད་གྲལ་གྱི་དབུས་སུ་བཞུགས་སུ་གསོལ་ནས་
སྒྲུབ་མཆོད་གདུང་ཆོག་མཆོད་འབུལ་སོགས་རྒྱས་པར་བྱས་སོ། །གདན་ས་ཡང་
ཁྲོད་དུ་སྔར་བསྙེན་ཡོད་པའི་གློག་ཕྲིན་དང་རྗེས་སུ་བསྙུན་ཚབས་ཆེ་བའི་བང་མི་
བཏང་བ་ཟླ་༤ ཚེས་༩ དང་༡༡ སྔ་རྗེས་སུ་འབྱོར་འདུག བུདྡྷས་རང་དགོན་སྐུ་
མཆེད་གྲྭ་ཚང་སྒྲུབ་སྡེ་ཚང་མར་ཞབས་བརྟན་རིགས་དང་རྫོང་སར་མཁྱེན་སྤྲུལ་
མདུན་སྐྱབས་རྟེན་ཆིབས་དྲེལ་ཨ་མི་རི་ཀ་སོགས་ཕུལ་ནས་བཀའ་བརྟག་ཞུས་པའི་
རྟགས་བབས་ཡོད་རིགས་དཔལ་སྤུངས་གྲྭ་མང་། སྒྲུབ་སྡེ་གསུམ། མགོན་ཁང་ཁག་
དང༌། དགོན་ཆེན། རྫོང་སར་སོགས་ས་དགོན་རྣམས། ཀཿདཔལ་ཞེ་རྫོགས་སོགས་
རྙིང་དགོན། དཔལ་འབྱོར་དགོན་སོགས་ཀར་དགོན་བཅས་ཉེ་འཁོར་དགོན་ཁག་
ཡོད་རིགས་ལ་ཆོས་རྒྱབ་རྟ་དྲེལ་དངོས་ཆས་སྤུས་ནམ་ལྡན་པ་ཤ་སྟག་ཞབས་རིམ་



132 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཞུ་བསྐུལ་དུ་འབུལ་བར་བང་མི་སོ་སོར་བཏང་། ཁྲ་འགུ་ནས་ཆོས་སྒར་གདན་
འདྲེན་ཞུ་མི་རྣམས་དང༌། སྒྲུབ་གླིང་བླ་མ་ལྕོ་ག དཔོན་མཛོད་ཀརྨ་ནོར་བུ་སོགས་
ཀྱང་ཕེབས་ནས་སྐུ་ཆས་རིགས་བོད་ཁམས་དགོན་སྡེ་བླ་སྤྲུལ་ཀུན་ལ་མཆོད་བསྔོར་
བཀྲམ་རྒྱུའི་ཡི་གེ་འབྲི་མཁན་མང་པོས་ཉིན་ཁ་ཤས་སུ་བྲིས་ནས་བང་མི་ལག་ཁྱེར་
སོགས་ཕྱོགས་སོ་སོར་རིམ་གཏོང་མཛད། དགུང་ཚིགས་ཀྱང་དེ་ནས་དབུ་བཟུང་
པས་གླིང་ཁ་གཟིམ་སྤྱིལ་ཕྱི་འཁྱམས་སུ་རྡོར་སློབ་བླ་མ་དཔལ་བཟང་སོགས་ཀྱིས་
བདུན་དང་པོར་རྒྱལ་རྒྱམ་གདུང་ཆོག གཉིས་པར་ཕག་མོ། གསུམ་པར་བདེ་མཆོག
བཞི་པར་པདྨ་བཛྲ། ལྔ་པར་དགྱེས་རྡོར་ལ་དབོན་བསམ་སྤྲུལ་སོགས། དྲུག་པར་
དུས་འཁོར། བདུན་པར་འོད་དཔག་མགུར་མཚོ་བཅས་སོ་སོར་སྒྲུབ་མཆོད་དང་
གདུང་ཆོག་སྦྲེལ་མ་གནང་། འདི་སྐབས་དགུང་ཞག་དངོས་རྫོགས་ཟིན་ཀྱང་པདྨ་
བཛྲ་བདུན་གཅིག འོད་དཔག་བདུན་གཅིག བཀའ་བརྒྱུད་མགུར་མཚོ་བདུན་
གཅིག རྡོར་བྲག་སྤྲུལ་སྐུ་དཔོན་སློབ་རྣམས་ཀྱིས་ཞི་ཁྲོ་བདུན་གཅིག གཞན་ཡང་
དགོངས་ཚིགས་དང་པོ་ནས་བུམ་སྒྲུབ་འཕར་མ་དང་ཀུན་རིགས་སྒྲུབ་མཆོད་འཕར་
མ། མགོན་ཁང་ཆེན་མོར་གསོལ་འཕར། སྒྲུབ་སྡེ་འོག་མར་མི་འཁྲུགས་པ་བདུན་
གཅིག ཀླུ་དིལ་སྒྲུབ་སྡེར་ཀུན་རིགས་བདུན་གཅིག ཡང་ཁྲོད་སྒྲུབ་སྡེ་འདི་ཉིད་དུ་
ཐོག་མར་གསར་རྙིང་བསྐང་གསོ་ཉིན་འཚོགས་བདུན་ནས་སྨིན་གླིང་རྡོར་སེམས་
ཉིན་འཚོགས་བདུན་སོགས་འདོན་བྱ་རིགས་མང་བར་བསྒྲུབས་པ་བཅས་ལ་སོ་སོར་
ལེགས་འབུལ་གྱིས་དགྱེས་པ་བསྐངས། དཔལ་སྤུངས་དབོན་རྒན་རིན་པོ་ཆེ།
མཁྱེན་སྤྲུལ་རིན་པོ་ཆེ། གར་དབང་སྤྲུལ་བའི་སྐུ། ཞེ་ཆེན་རབ་འབྱམས་སྤྲུལ་པའི་
སྐུ། རྫོང་སར་མཁྱེན་བརྩེ་རིན་པོ་ཆེ་རྣམས་གདན་འདྲེན་དང་འབྲེལ་གསུང་ཆོག་
དགོངས་རྫོགས་གནད་སྨིན་བཀའ་དྲིན་སྐྱོང་བར་མཆོད་སྤྲིན་མཚོན་བྱེད་གཟབ་



ཀུན་ཁྱབ་སྙན་པའི་བ་དན། 133
སྤྲོས་དང་། སྐྱབས་རྗེ་སི་ཏུ་རིན་པོ་ཆེའི་སྐུ་གདུང་གཙོས་རྟེན་གསུམ་རྣམས་ལ་
མཆོད་འབུལ་སོགས་དམ་པ་དེ་ཉིད་ཀྱི་དགོངས་པ་རྫོགས་ཐབས་ཤུལ་བཞུགས་ཉེ་
གནས་གཉིས་པོས་དད་སྤྲོ་དང་བ་ཆེན་པོས་ཞུ་སོང་བར་རྗེས་སུ་ཡི་རང་ངོ༌། །
སླར་ཆུ་སྦྲུལ་ལོ་དེ་ཉིད་ཀྱི་ཟླ་༦ པའི་ནང་ཆབ་མགར་ལྷ་དབུ་རོགས་པ་དཔལ་
ལྷུན་སོགས་ཀྱིས་སྐྱབས་རྗེ་བྱམས་མགོན་རིན་པོ་ཆེའི་གསེར་གདུང་མཐའ་གྲུབ་པ་
དང་ཁེལ་བས། གསེར་ཟངས་སོགས་ཐབས་འཚོལ་ལྷོད་མེད་ཀྱིས་འདི་ག་ཡང་ཁྲོད་
དུ་གནས་ཡུལ་དོགས་པས་སྟབས་མ་བདེ་ཡང་དཔལ་སྤུངས་སྒང་ཐོ་ཆིབས་རའི་
སྟེང་ཁར་མགར་ལས་བྱ་རྒྱུའི་སྟ་གོན་རིགས་གྲུབ། ཟླ་༦ ཚེས་༣༠ ཉིན་མགར་ལས་
ཀྱི་དབུ་ཚུགས། ནང་ཤིང་ཡང་དེ་ཡི་སྔ་གོང་ཙམ་ནས་ཤིང་མཁན་དཔོན་གཡོག་མང་
བས་རིམ་པར་བཟོས། མགར་བ་རྣམས་ལ་ཟ་ཆས་སྐོར་སྤྱི་འགྲིག་ལས་ལྷག་པ་
དང༌། གླ་ཆ་སྟོན་མོ་བཅས་བཟང་ཇ་སྒམ་༤༥ རྟ་སྒ་འབྱར། གྲི་བོག གོས་ཆས་
སོགས་མདོར་ན་བཟང་ཇ་འཁོར༢༤༠ སོང་འདུག ཟླ་༧ ཚེས་༥ ལ་མགར་ལས་
གསེར་གཏོང་རྒྱུ་བཅས་ལེགས་པར་གྲུབ། ཕྱི་ལོ་ཤིང་རྟ་ཟླ་༢ ཚེས་༡༦ ལ་ནང་
གཞུག་སྐོར་ནས་ཤིན་ཏུ་རྒྱས་སྤྲོས་བཅའ་སྒྲུབ་གྲུབ་ནས་རབ་གནས་མཐའ་རྒྱས་ས་
ག་ཟླ་བའི་ཚེས་༡༥ ལ་བླ་མཆོད་ཚོགས་འཁོར་བཅས་ལེགས་པར་གྲུབ། སླར་ཤིང་
ལུག་ཟླ་༢ ཚེས་༧ ལ་སྐྱབས་མགོན་རྒྱལ་བའི་དབང་པོ་རྒྱ་ནག་པེ་ཅིང་ནས་གདན་
ས་འདིར་ཞབས་པད་འཁོད་པ་དང་སྟབས་འགྲིགས། དཀོན་མཆོག་སྤྱི་འདུས་ཀྱི་སྒོ་
ནས་ཚོགས་བརྒྱ་གྲངས་མང་ཡུལ་ལུང་སྣོད་བཅུད་ལ་ཁྲུས་གསོལ། ཕྱི་ནང་ཀུན་ལ་
རབ་ཏུ་གནས་པར་མཛད་པས་ལྷ་དང་བཅས་པའི་མཆོད་སྡོང་གཅིག་པུར་གྱུར་ལ།
དུས་དང་རྒྱུན་དུ་མར་མེ་ཚེ་འབར་གཙོས་མཆོད་པའི་ཚོགས་ཀྱང་རྒྱ་ཆེར་སྤྲོས་ཤིང༌།
བླ་མ་རིན་པོ་ཆེ་ཀར་ལུའི་ཐུགས་རྗེ་ལ་གཙོ་བོར་བརྟེན་མཆོད་རྫས་སྤྱན་གཟིགས་



134 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཀྱང་བཟང་གོས་གསེར་མ་ཁོ་ན་ཤིན་ཏུ་སྤུས་ནམ་ལྡན་པ་ཕུལ། ཉེ་གནས་གཉིས་
པོས་ཕྱི་འབྱུང་བླ་བྲང་ལ་རེ་དོགས་ཆེ་ནའང་འདི་ཕྱི་གཉིས་ཀར་བཀའ་དྲིན་གཞལ་
དཀའ་བའི་སྐྱབས་རྗེ་དེ་ཉིད་ཀྱི་དགོངས་པ་རྫོགས་ཐབས་ཁོ་ནར་སྔ་རྗེས་ཀུན་ཏུ་
གཏོང་སྒོ་རྒྱ་ཆེ་ཐོག དེ་སྐབས་རྒྱལ་བའི་དབང་པོར་བསྙེན་བཀུར་སོགས་ཀྱང་དཔེ་
བྲལ་མཛད་སོང་སྟེ། མཆོད་སྡོང་རིན་པོ་ཆེའི་ཕྲ་རྒྱན་སོགས་ལ་བལྟས་ན་ཕྱོགས་
ཙམ་མཚོན་ནུས་པའི་ཕྱིར་རོ། ། །
༼ཐོག་མར་སྒ་སྟོད་ནས་བསྙུན་ཁམས་བཞེས་ནས་ཞབས་བརྟན་དང་། གཤེགས་རྗེས་
དགོངས་རྫོགས་མཆོད་འབུལ་གསེར་གདུང་རིན་པོ་ཆེ་ལ་ཕྱི་ནང་གི་འགྲོ་སོང་ཅི་སོང་སོགས་
ཞིབ་པར་བཀོད་ན་དད་དང་ལྷག་བློ་ལྡན་པ་རྣམས་སྤྲོ་བ་སྐྱེད་པའི་རྒྱུར་འགྱུར་སྲིད་ཀྱང་།
ཡིག་ཚོགས་ལ་འཇིགས་ནས་འབྲི་མ་ནུས་ལ། རྩིས་སྤྲོད་ལེན་གྱི་དེབ་ཡིག་ལྟ་བུ་ལ་དགོས་
པའང་ཆེར་མ་མཆིས་སྙམ་མོ། །གསེར་གདུང་རིན་པོ་ཆེའི་ནང་བཞུགས་སོགས་ཞིབ་པ་ཞིག་
གལ་ཤིན་ཏུ་ཆེ་བས་ཕྱི་ནས་བྲི་བར་འགྱུར་རོ། །དེ་ལྟ་བུས་མ་ཚད་རྗེ་ཉིད་ཀྱི་དགོངས་པའི་
ལྷག་མ་སྒྲུབ་སྡེ་འདི་ཉིད་ཀྱི་སྐོར་སོགས་རྒྱ་ཆེ་རིགས་གཞན་དང་། ཀར་བརྒྱུད་གསེར་ཕྲེང་གི་
ཞལ་ཐང་འབད་རྩོལ་འགྲོ་སྒོ་གང་ཆེས་སྒྲུབ་བཞིན་པ་འདི་དང་། མཆོག་གི་སྐྱེ་བ་སྤྲུལ་པའི་
སྐུ་རིན་པོ་ཆེའི་དོན༧རྒྱལ་བའི་དབང་པོར་གསོལ་བ་འདེབས་བཞིན་པ་ལ། སླད་ནས་བདག་
ཅག་ཡོངས་ཀྱི་དཔལ་དང་མགོན་དུ་གདན་སའི་ཆོས་ཁྲིར་མངའ་གསོལ། གསང་བ་གསུམ་
གྱི་ཡོན་ཏན་མངོན་འགྱུར་གྱི་ཐབས་རྩོལ་དང་། དམ་པའི་ཚུལ་དགུས་རྗེ་གོང་མ་དེ་ཉིད་ཀྱི་
གདུལ་བྱའི་ལྷག་མ་སྐྱོང་བར་གོར་མ་ཆག་པ་བཅས་ཀྱི་བདག་རྐྱེན་ཉེ་བར་གནས་པ་འདི་
དག་ལས་བྱུང་བ་སྟེ་འཕྲོས་དོན་ཙམ་མོ། །༽



ཀུན་ཁྱབ་སྙན་པའི་བ་དན། 135
དམ་པའི་རྣམ་ཐར་གྱི་མདོ་དོན་ཚུལ་གསུམ་དུ་བསྡུས་ནས་
གལ་གནད་དུ་བཤད་པ།
ད་ནི་སྐྱེས་བུ་དམ་པ་རྣམས་ཀྱི་རྣམ་པར་ཐར་པའི་མདོ་ནི་དམ་པའི་ཚུལ་དགུའམ་
བཅུ་གཉིས་སུ་གྲགས་པ་ལྟར་ལས། དེ་དག་ཅི་རིགས་གོང་དུ་སྨོས་པ་ལས་ཤེས་
ནུས་ཀྱང་། འདིར་ཡང་དེ་རྣམས་ཀྱི་ནང་གསེས་འགའ་རེ་ཅུང་ཟད་ཞིབ་པར་སྨོས་ན།
སྡོམ་པ་དང་དམ་ཚིག་ལ་གཅེས་སྤྲས་ཇི་ལྟར་མཛད་ཚུལ། ཐུགས་དམ་བསག་སྦྱང་
གི་རིམ་པ་དང་བསྐྱེད་རྫོགས་ལ་གནད་དུ་བསྣུན་ཚུལ་གྲུབ་པའི་རྟགས་དང་བཅས་
པ། གཞན་ལ་འཆད་སྤེལ་ཕྲིན་ལས་རྒྱ་ཆེ་བས་སྐྱོང་བའི་སློབ་ཚོགས་དམ་པ་མང་པོ་
ཇི་ལྟར་བསྐྲུན་ཚུལ་ཏེ་གསུམ་མོ། །
དང་པོ་ནི། སྤྱིར་རྗེ་བླ་མ་འདི་ཉིད་ཀྱིས་ཕྱི་འདིར་དམ་པའི་ཆོས་འདུལ་བ་འདི་
ཇི་བཞིན་ཉམས་སུ་ལེན་པའི་གང་ཟག་དཀོན་པར་གཟིགས་ནས། བསྟན་པའི་གཞི་
ཚངས་སྤྱོད་ཀྱི་བསླབ་པ་དྲི་མ་མེད་པས་སྐུ་ཚེ་འདའ་བར་མཛད། དུས་དང་རྒྱུན་དུ་
རྟགས་དང་ཆ་ལུགས། ཆོས་གོས་རྣམ་སྦྱར་སོགས་འཚོ་བའི་ཡོ་བྱད་རྣམས་དང་མི་
འབྲལ། ཡར་མར་གྱི་གསོ་སྦྱོང་སོགས་ལའང་ཕྱག་ལེན་རྣམ་པར་དག་པ་ཁོ་ནར་
མཛད། མྱོས་བྱེད་ཀྱི་རིགས་དམ་རྫས་སྐབས་ཕྲན་བུ་མ་གཏོགས་མི་བཞེས། རྗེ་
ཉིད་ཀྱི་གསུང་ལས་ཀྱང་
། ཁོ་བོ་ལ་སོ་ཐར་གྱི་ལྟུང་བ་སྡེ་ལྔ་ལས་ཕམ་པ་བཞིས་
གཏན་ནས་གོས་པ་མེད། ཁྱད་པར་བུད་མེད་རིགས་ལ་དངོས་སུ་བགྲོད་པ་ལྟ་ཅི་
སྨོས། སྒོས་མཛའ་འཚོལ་བ་དང་། འཁྲིག་ཚིག་རྗེན་སྨྲ། རེག་པའི་ལྷག་མ་སོགས་
ཀྱིས་དད་ལྡན་ཁྱིམ་པ་སུན་འབྱིན་པ་དང་། ཐ་ན་ཆགས་པའི་མིག་གིས་ལྟ་བ་ཙམ་



136 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཡང་བྱེད་མ་མྱོང་ཞེས་ཡང་ཡང་གསུང་། མི་ཆོས་བླ་མའི་རྫུན་འདི་ངེད་བླ་ཆེན་
རྣམས་ལ་འབྱུང་ཉེན་ཆེ་བས་དོགས་ཟོན་དགོས་ཞེས་རྒྱུན་དུ་གསུང་ལ། ཕྱིས་འདིར་
བཀའ་བརྟག་གམ་ཕྱག་མོ་མི་གནང་འདུག་པ་རྒྱུ་མཚན་དེས་ཡིན་པར་མངོན། ལྷག་
མ་མན་ཆད་ཀྱི་ལྟུང་བ་ཅི་རིགས་བྱུང་བ་རྣམས་སྤོ་མགུ་དབྱུང་གསུམ་སོགས་ཆོས་
ནས་གསུངས་པའི་ཕྱག་ལེན་རྣམ་དག་འདིར་མི་འདུག་ཀྱང་། འགྱོད་སེམས་དང་
བཅས་པས་མཁན་ཆེན་དྲུང་རིན་པོ་ཆེའི་མདུན་གཡོ་ཟོལ་མེད་པར་ཞུས་ནས་
བཤགས་སྡོམ་བྱིན་གྱིས་བརླབས་པ་སོགས་མཛད། ཕྱི་དྲོའི་ཁ་ཟས་སོགས་འགའ་
རེ་ཡུལ་དུས་ནད་ཁམས་ཀྱིས་གཏན་སྤངས་མ་ནུས་ཀྱང་འགྱོད་སེམས་མེད་པའི་
བསླབ་པ་ཁྱད་གསོད་མ་བྱས་ལ། དག་ཚངས་སུ་འགྱུར་བའི་ཐབས་བརྩོན། ལར་
རྒྱུན་དུ་བག་ཡོད་དྲན་ཤེས། ཐེག་པ་ཆེན་པོའི་སེམས་བསྐྱེད་དང་གསང་སྔགས་ཀྱི་
ཐབས་ཟབ་མོས་ཟིན་ཁུལ་བགྱིད་པ་ཡིན་ཞེས་གསུངས། བརྗེ་སོར་གདུབ་གྱོན་
མཁན་རྣམས་ལ་སོར་གདུབ་མ་གོན། སོར་གདུབ་དེ་མ་གོན་ན་མི་ནུས་རྒྱུའི་ཚོར་བ་
འདྲ་ནི་མེད། དོན་ཆུང་དུས་སྟོན་པ་བཀའ་དྲིན་ཅན་གྱི་བཀའ་དང་འགལ་དོན་མི་
འདུག་ཅེས་གསུངས་པས་མཚོན་བསླབ་པ་ཕྲ་མོ་ཡན་ཆད་ལ་གཅེས་སྤྲས་སུ་མཛད།
འོན་ཀྱང་གུ་དོག་དམ་གྲིམ་གྲིམ་གྱིས་རང་ཚུགས་འཛིན་པ་དེ་འདྲ་མ་ཡིན་པར་
མཛད་སྤྱོད་ཐམས་ཅད་མ་བཅོས་ཤུགས་བྱུང་བག་ཡངས་འཁྲོལ་ལེ་བའི་ངང་ནས་
སྡོམ་པ་དང་འགལ་བ་འདིའོ་ཞེས་པ་ཆ་ཤས་ཕྲ་མོའང་མཐོང་རྒྱུ་མེད་ངེས་པ་ཡུན་དུ་
མཇལ་བ་རྣམས་ཀྱིས་ཤེས་སོ། །བྱང་ཆུབ་སེམས་དཔའི་བསླབ་པ་ལའང་གཙོ་ཆེར། །
ཉེས་སྤྱོད་སྡོམ་དང་དགེ་ཆོས་སྡུད། །སེམས་ཅན་དོན་བྱེད་ཚུལ་ཁྲིམས་གསུམ། །
ཞེས་པ་ལྟར། ལས་འབྲས་ལ་ཡིད་ཆེས་ཀྱི་དད་པ་བརྟན་པོ་ཐུགས་རྒྱུད་ལ་ལྷན་སྐྱེས་
སུ་བཞུགས་པས། ཚོང་དང་སོ་ནམས་བུན་སྐྱེད་སོགས་ཀྱིས་མཚོན་སེམས་ཅན་ལ་



ཀུན་ཁྱབ་སྙན་པའི་བ་དན། 137
གཡོ་སྒྱུ་གཏན་ནས་མི་མཛད། ཞབས་གྲས་རྣམས་ལའང་གཙོ་ཆེར་ལས་རྒྱུ་འབྲས་
ཀྱི་ཆོས་ཁོ་ན་གསུངས་ནས་དགུན་བཤས་སོགས་སེམས་ཅན་གྱི་སྲོག་གཅོད་པ་
གཏན་སྤང་དགོས་ཚུལ་ཞི་དྲག་གཉིས་ཀྱི་སྒོ་ནས་རྒྱུན་དུ་གསུངས་པས་ཁོང་རྣམ་
པས་ཀྱང་བག་ཡོད་བྱེད་དགོས་པ་བྱུང༌། དགྲ་གཉེན་བར་མས་བསྡུས་པ་ཅི་འདྲ་
ཞིག་ཡིན་ཀྱང་གསུང་གི་ཕེབས་སྒོ་ཚུན་ཆད་དྲང་ཐལ་ལེ་གསུངས། མཛད་སྤྱོད་
རིགས་ལ་ཇི་ལྟར་ཡུན་རིང་བརྟགས་ཀྱང་གཡོ་སྒྱུ་ཟོལ་ཟོག་ཕྲ་མོའང་མི་མངའ།
ཡང་ཁྲོད་བླ་བྲང་ལ་སྡོད་བཟོད་མི་བདེ་བ་བགྱིད་རིགས་སོགས་དགྲ་ཟླར་འོས་པ་
རྣམས་ལའང་ཐུགས་གནག་པའི་མཛད་སྤྱོད་འཕྲང་བསྒུག་ཅེས་པ་མི་མཛད་ངེས་པ་
དང་། ཀུན་ལ་དངོས་དང་བརྒྱུད་ནས་ཕན་ཅི་ཐོགས། བྱ་རི་དྭགས་ཁྱི་དང་བྱི་ལ་ཡན་
ཆད་ལ་བྱམས་བརྩེ་ཚད་མེད། རྒྱུན་དུ་སྐྱབས་རྟེན་བསྔོ་འབྲེལ་སོགས་ལ་མཚམས་
མཚམས་སུ་བྱང་སྲེག་དང་སྒྲོལ་ཆོག་བསྐང་གསོ་ཉིན་རེ་བཞིན་ཐུན་སོ་སོར་གཟབ་
རྒྱས་མཛད། དབང་ལུང་ཞུ་མི་ཡོད་རིགས་ལ་སྐུ་ངལ་ལ་མ་ལྟོས་པར་འཕྲལ་འཕྲལ་
རེ་སྐོང་། དབུལ་པོ་སོགས་ལ་མཁོ་རྒུའི་བཟའ་བཏུང་། དགོན་སྡེ་རྣམས་ལ་རྟེན་
བཞག རྟེན་གསུམ་བཞེངས་པ་རྣམས་ལ་ཞལ་འདེབས། གཞན་ལ་ཕན་ཆར་གང་
འགྲོའི་གྱོད་ཁ་མཆུ་ཟླུམ་པ་སོགས་མདོར་ན་བསྡུ་བའི་དངོས་པོ་བཞིས་འགྲོ་དོན་རྒྱ་
ཆེན་པོར་མཛད་དོ། །གསང་བ་སྔགས་ཀྱི་དམ་ཚིག་ལས་རྩ་བའི་བླ་མའི་ཐུགས་དང་
འགལ་མེད་དགོངས་པའི་དབང་དུ་མཛད་ནས། རྩ་བའི་བླ་མ་རྡོ་རྗེ་འཆང་གཅིག་པུ་
ནི༧ཡབ་རྗེ་རྒྱལ་བའི་དབང་པོ་མཁའ་ཁྱབ་རྡོ་རྗེ་ཡིན་ལ། དེ་ནི་བཅོས་མ་ཙམ་མ་
ཡིན་པར་ཐུགས་ཀྱི་དཀྱིལ་ནས་ཆོས་སྐུ་རྡོ་རྗེ་འཆང་ངམ་སངས་རྒྱས་བཅོམ་ལྡན་
འདས་ཉག་ཅིག་ཏུ་འཛིན་པ་ལས། ཐ་མལ་པའི་འདུ་ཤེས་སྐད་ཅིག་ཙམ་ཡང་མེད་
ངེས་ནང་རྟགས་ཕྱི་ནས་མཇལ་དུ་ཡོད་ལ། མཁན་དྲུང་རིན་པོ་ཆེ་བཀའ་དྲིན་ཤིན་ཏུ་



138 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཆེ་བའི་བླ་མ་ཞིག་ཏུ་སོང་གཤིས། སྐུ་ཡང་སྲིད་དང་བཅས་པར་སྲི་ཞུ་དཔེ་མེད་དང༌།
སྔ་རྗེས་དངོས་འབུལ་ལན་གྲངས་ལ་ཐུགས་ལ་གཅེས་པའི་དངོས་པོས་བསལ་
འཐུས་གནང་། ཕྱིས་སྐུ་གཤེགས་རྗེས་གདུང་རྟེན་གྱི་ཁྲ་རྒྱན་དུ་གཟི་ཆུ་མིག་དགུ་པ་
ཞིག་ཕུལ་བས་མཚོན་ནོ། །ཕྱིས་སུ་དགེ་ཚུལ་སློང་ཞུ་མི་མཆོག་ཕལ་ཕྱུག་དབུལ་
མང་ཉུང་ཅི་ཡོད་འཕྲལ་འཕྲལ་གནང་མཛད་པ་འདིའང་མཁན་ཆེན་དྲུང་རིན་པོ་ཆེའི་
བཀའ་ཡིན་པར་འདུག་པ་སོགས་བཀའ་དང་དམ་ལས་ནམ་ཡང་འདའ་བ་མེད་ངེས་
ཤིང་། ཞེ་ཆེན་རྒྱལ་ཚབ་རིན་པོ་ཆེ་བཀའ་དྲིན་ཆེ་བའི་རྩ་བའི་བླ་མ་ཞིག་ཏུ་བརྩིས་
པས་དེ་མཚུངས་དང་། བྱམས་མགོན་སི་ཏུ་རིན་པོ་ཆེར་སྔར་གོང་དུ་བཤད་པ་ལྟ་
བུས་བརྩི་བཀུར་དཔེ་བྲལ་གནང་ངོ༌། །ཕྱིས་བྱམས་མགོན་རིན་པོ་ཆེའི་ཞལ་ནས་
འཇམ་མགོན་གོང་མས་མཛོད་ལྔ་བཀའ་བསྡུ་གནང་བ་དང་རྒྱལ་དབང་མཁའ་ཁྱབ་
རྡོ་རྗེ་སོགས་ལ་འཆད་སྤེལ་མཛད་པ་རེད། ད་རེས་ཀྱི་རྒྱལ་སྲས་འཇམ་མགོན་སྤྲུལ་
སྐུ་འདིས་ཀྱང་༧རྒྱལ་བའི་དབང་པོ་བཅུ་དྲུག་པ་སོགས་ལ་འཆད་སྤེལ་ལན་གྲངས་
འགར་གནང་ཞིང་། ཀར་རབས་གཙོས་རྟེན་བཞེངས། ཐུགས་དམ་ཉམས་བཞེས་
སོགས་ལས་འཇམ་མགོན་གོང་མའི་ཕྲིན་ལས་བསྐང་ཐུབ་ངེས་བྱུང་སོང་། ད་ནི་སྐུ་
ཚེས་བརྟན་ན་ཆོག ཅེས་སོགས་ཐུགས་དགྱེས་པའི་གསུང་མང་པོ་གླེང་བ་དངོས་སུ་
ཐོས་ལ། རྗེ་འདིས་ཀྱང་ངས་སྤྱི་གཙུག་ཏུ་རྒྱལ་དབང་མཁའ་ཁྱབ་རྡོ་རྗེ་སྒོམ་དུས་སྐུ་
ཞབས་བྱམས་མགོན་རིན་པོ་ཆེར་གནས་འགྱུར་བ་ལན་གྲངས་མང་། ཚེ་རབས་མང་
པོའི་རིགས་བདག་ཡིན་འདྲ་གསུངས་པའང་དངོས་སུ་ཐོས་ལ། ཕྱིས་སྐུ་གཤེགས་
རྗེས་བླ་མ་ལྕོ་ག་ལ། བྱམས་མགོན་རིན་པོ་ཆེ་དེ་བཀའ་བརྒྱུད་རྒྱལ་བ་ཡབ་སྲས་
རེད། སྤྲུལ་པའི་སྐུ་ནོར་འཁྲུལ་འོང་སྲིད་ཀྱང་མི་སྲིད། འོང་ཡང་མི་རུང་
། རྒྱལ་བའི་
དབང་པོས་གང་གསུངས་ལས་རང་འདོད་མཐོ་འདོད་གྲགས་འདོད་གཏན་ནས་མི་



ཀུན་ཁྱབ་སྙན་པའི་བ་དན། 139
ཉན། ངོ་བོ་གསེར་ཡིན་ན་རྣམ་པ་ལྷ་སྐུ་དང་ཆབ་རྫས་གང་ཡོད་ཀྱང་འདྲ། སྤྲང་ར་
སླག་ཅན་ཞིག་ལ་འཁྲུངས་ཡོད་ཀྱང་ནོར་བ་མེད་པ་དེས་འཚེངས་ཞེས་གསུངས་
པའང་མ་འོངས་ལུང་བསྟན་ལྟ་བུར་བྱུང་སོང་ངོ་། །གཞན་ཡང་རྫོང་སར་དང་དཔལ་
སྤུངས་མཁྱེན་བརྩེ། ཞེ་ཆེན་ཀོང་སྤྲུལ་སོགས་བླ་མ་མང་དུ་བཞུགས་པ་རྣམས་ལའང་
བརྩི་བཀུར་མཆོད་བསྟོད་ཁོ་ན་མཛད་དེ། བཀའ་འགྱུར་བླ་མ་རིན་པོ་ཆེ་ལས་བཀའ་
འགྱུར་ལུང་གསན་ཞིང་། ཚུར་མཐོང་ཙམ་དུ་གྲོང་སྔགས་ཕལ་པ་ལྟ་བུའི་ཆུ་མགུར་བླ་
མ་ལས་ཤེས་བྱ་ཀུན་ཁྱབ་གསན་སྐབས་སུའང་ལུགས་གཉིས་ཀྱི་གོ་ས་མཐོན་པོའི་ང་
རྒྱལ་ཅུང་ཟད་ཙམ་ཡང་མེད་པར་ཆོས་ཐུན་ཐམས་ཅད་ལ་གུས་པས་ཕྱག་གསུམ་རེ་
འཚལ་བ་དང་ཞེ་ས་བཀུར་བསྟི་ཚད་མེད་མཛད་པས་མཚོན་ནོ། །ལར་དུས་དང་རྒྱུན་
དུ་ཁྱེར་སོ་གསུམ་གྱི་ཏིང་ངེ་འཛིན་དང་ནམ་ཡང་འབྲལ་མེད་ཆུ་བོ་རྒྱུན་གྱི་རྣལ་
འབྱོར་དུ་བཞུགས་ཤིང་། བློ་འདས་ཕྱག་རྒྱ་ཆེན་པོའི་དབྱིངས་སུ་ལ་བཟླ་བར་
མཛད་ངེས་པས་དམ་ཚིག་ཉམས་ཆག་འབྱུང་བའི་གནས་མེད་ལ། ཚུར་མཐོང་ཙམ་
དུའང་སྔགས་ཀྱི་ལྟ་སྤྱོད་ཟབ་མོར་ཡིད་ཆེས་ཤིང་གདེང་རྙེད་པའི་གསུང་མཆིད། བླ་
སྤྲུལ་འཆལ་འཆོལ་སྤྱོད་པའི་རིགས་ལའང་བརྙས་བཅོས་མེད་པའི་བརྩི་སྲུང་དང༌།
བཀའ་ལས་ཀྱང་རང་ཅག་ལ་མངོན་ཤེས་མེད་པས་གང་ཟག་གི་རྒྱུད་ཚོད་མི་ཤེས།
གསང་སྔགས་ཀྱི་རྣལ་འབྱོར་པ་འདྲ་ཡིན་ན་ཡུལ་གཉན་པས་དམའ་འབེབས་ཚིག་
ངན་ཟུར་ཙམ་ཡང་གཏོང་མི་ཕོད། གལ་ཏེ་ཚུལ་འཆལ་ཡིན་ནའང་དགོས་པ་དང་
འབྲེལ་དུས་སུན་ཕྱུང་བར་འོས་པ་ཙམ་ལས་དུས་རྒྱུན་ངན་སྨྲ་ལྐོག་ལབ་བྱ་དོན་མེད་
ཅེས་ཕེབས་པས་མཚོན་སྔགས་ཀྱི་དམ་རྫས་དང་བུད་མེད་ཀྱི་རིགས་ཙམ་ལའང་
སྨོད་པར་མི་མཛད་དོ། །
གཉིས་པ་ཐུགས་དམ་བསག་སྦྱང་དང་བསྐྱེད་རྫོགས་ལ་གནད་དུ་བསྣུན་ཚུལ།



140 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
གྲུབ་པའི་རྟགས་དང་བཅས་པ་འགའ་ཞིག་བཤད་པ་ལ། སྐུ་ཆུང་ངུའི་དུས་གཟིམ་
སྤངས་པའི་ཐར་པ་ཆེན་པོའི་མདོ་ཆོག་ཕྱག་ལེན་རྣམ་དག་གཞུང་མཐུན་ཉིན་མཚན་
ཆ་བདུན་ཅན་ཚར་གཅིག རྗེས་སུ་དེ་མཐུན་ཚར་གཅིག ཕྱག་ཆེན་སྔོན་འགྲོ་ཕྱག་
དང་སྐྱབས་འགྲོ་སྦྲེལ་བ། ཡིག་བརྒྱ། མཎྜལ། བླ་མའི་རྣལ་འབྱོར་བཅས་འབུམ་
ཐེར་ཁ་སྐོང་བཅས་པ་རེ། སྔ་རྗེས་བསྙུང་གནས་ཆ་མང་ཙམ། ཐར་ཆོག་དང་སྨན་
ཆོག་གྲངས་མང་། ལོ་བསྟར་སྟོན་པའི་དུས་ཆེན། འཇམ་མགོན་གོང་མའི་དུས་ཆེན།
ཁྱད་པར་རྒྱལ་དབང་མཁའ་ཁྱབ་རྡོ་རྗེའི་དུས་ཆེན་བཅས་ལ་མཆོད་ཚོགས་རྒྱས་པ་
འཆར་ཅན་མཛད། ལོ་མཇུག་ཏུ་མགོན་གསོལ་སྐོང་མདོས་སོགས་བདུན་ཕྲག་རེ།
མ་རྩ་ཟླ་བ་རེ་རེ་བཞིན། ཚེས་བཅུ་ལ་ཕལ་ཆེར་འཇམ་མགོན་གོང་མའི་ཟབ་གཏེར་
གསང་ཐིག་ཡབ་བཀའི་ཚོགས་མཆོད། ཉེར་ལྔ་ལ་ཡུམ་བཀའི་ཚོགས་མཆོད། ཉེར་
དགུར་མགོན་པོ་སེར་མའི་གཞུང་ལ་ཕྱག་བཞི་དུད་སོལ་ཕྱག་དྲུག འཁོར་ལྔ་རྗེས་
འབྲང་། སྲིད་རྒྱལ་མ་ཐང་སྤོམ་སོགས་བཅུག་པ་རྒྱས་པ་དང༌། སྐབས་སྐབས་སུ་
དཀོན་སྤྱི་སོགས་རྩ་གསུམ་གང་རུང་ཚོགས་སྐོང་འདོན་རེས། གསོལ་འཕང་ལའང་
མགོན་ཕྲིན་མི་ནུབ་བསྟན་རྒྱལ། ཕྱག་དྲུག་གཏོར་ཆོག་ཕྲིན་ལས་གཏེར་མཛོད་
སོགས་གཏོང་བར་མཛད། རྒྱལ་བའི་དབང་པོ་མཁའ་ཁྱབ་རྡོ་རྗེའི་མདུན་སྔར་སྐུ་
ཆུང་དུས་ཆོས་སྐྱོང་གཙོ་བོ་གང་བསྟེན་བཀའ་འདྲི་ཕྱག་བྲིས་ཕུལ་ཡོད་འདུག་པས།
ད་སྐབས་རིགས་ཆོས་བརྒྱུད་པའི་སྲུང་མ་ཁྱད་པར་ཅན་རྡོ་རྗེ་བེར་ཅན་ལྕམ་དྲལ་
ཐུགས་དམ་སྲུང་མའི་གཙོ་བོ་མཛད་དགོས་ཚུལ་དང་། དེ་མཚམས་རྗེ་འཇམ་མགོན་
གོང་མའི་ཐུགས་དམ་བསྟན་སྲུང་གི་གཙོ་བོ་མྱུར་མཛད་མགོན་པོ་བསྟེན་དགོས་ཚུལ་
ཕེབས་ཡོད་འདུག་པ་འདིའི་ལུགས་མཛད་པའང་ཞར་བྱུང་ངོ༌། །དེ་ལྟ་བུའི་དུས་
མཆོད་རིགས་དང་དགོང་མོའི་བསྐང་གསོ་བཅས་རྗེ་ཉིད་སྐུ་རྐྱང་གིས་ཌཱ་དྲིལ་དཀྲོལ་



ཀུན་ཁྱབ་སྙན་པའི་བ་དན། 141
བཞིན་གསུང་བའམ། དྲིལ་གསིལ་ཙམ་གྱིས་མགྱོགས་འདོན་མིན་པར་སྐུ་ཡི་ཉེ་
གནས་གྲྭ་འཁོར་ཡོད་རིགས་འཚོགས་ནས་རྔ་རོལ་དུང་གླིང་དབྱངས་གདངས་
སོགས་སྤྲོས་པ་གང་རྒྱས་ངང་གཏོར་མཆོད་རྣམས་ཀྱང་རྒྱས་སྤྲོས་དང་བ་འདྲེན་པ་ཁོ་
ན་མཛད་པ་ཡིན་ནོ། །གཞན་ཡང་ཉིན་རེ་བཞིན་ཐོ་རངས་ལྡང་བའི་རྣལ་འབྱོར་ནས་
བཟུང་སྒྲོལ་དཀར་རྒྱུན་ཁྱེར། འཇམ་དཀར་སྒོམ་བཟླས། ལེའུ་བདུན་མ། ཆབ་
གཏོར། སྔར་ཐུགས་སྒྲུབ་བར་ཆད་ཀུན་སེལ་དང་ཕྱིས་དཀོན་མཆོག་སྤྱི་འདུས་
གཏོར་འབུལ་ཚོགས་མཆོད། བཟང་སྤྱོད། གཏོར་བསྔོ་མཚལ་མ་སོགས་ཕུར་པའི་
སྒོམ་བཟླས། གསུར་བསྔོ། གཅོད་ལུས་སྦྱིན་རྣམས་དང༌། གཞན་ཡང་དག་བྱེད་
ཁྲུས་ཀྱི་རྣལ་འབྱོར། སྲུང་སྡོམ་གོ་ཆའི་རྣལ་འབྱོར། བཟའ་བཏུང་ཚོགས་ཀྱི་རྣལ་
འབྱོར་སོགས་རྗེ་འཇམ་མགོན་གོང་མའི་ཐུན་མཚམས་རྣལ་འབྱོར་ལས་བྱུང་བ་
རྣམས་དང༌། ཕྱིས་སུ་རྒྱུན་དུ་ཡིག་དྲུག་ཁོ་ན་གསུངས་པས་དུང་ཕྱུར་མ་གྲུབ་ཙམ་
བྱུང་ཡོད་འདྲའོ། །གཞན་ཡང་ལྷ་ལྡན་ཇོ་ཤཱཀ་བསམ་ཡས་སོགས་དང་། མཚུར་ཕུ་
ལྷ་ཆེན། རྒྱལ་དབང་རྡོ་རྗེ་འཆང་གི་སྐུ་གདུང་རིན་པོ་ཆེ་གཙོས་ཁམས་དབུས་གཙང་
གསུམ་གྱི་གནས་རྟེན་རྣམས་ལ་མཆོད་འབུལ་ཚོགས་བསགས། ཡང་ཁྲོད་གདན་
སར་ཀར་རབས་གཙོས་རྒྱུན་དུ་སྤོས་དང་མར་མེ་ཚེ་འབར་ཁག་མང་ཙམ་རང་དང་
གཞན་བསྐུལ་ལ་བརྟེན་གསར་བཞག་གིས་མཚོན་མཐའ་ཡས་པ་འདིར་བརྗོད་མི་
ནུས་སོ། །བསྙེན་སྒྲུབ་ཉམས་བཞེས་མཛད་རིགས་ཀྱང་། སྐུ་ཆུང་ངུའི་དུས་ནས་ཕྱིས་
ཀྱི་བར། འབུམ་འགྱུར་ནང་སྒྲོལ་དཀར་བསྙེན་བཟླས་དང་། ལོ་མཇུག་གསང་ཐིག་
ཕུར་བསྙེན་ཕལ་ཆེར་ཆད་མེད། འཇམ་དབྱངས་དཀར་པོ། གྲོ་ལོད། པཀི་བླ་སྒྲུབ།
ཐུགས་སྒྲུབ་བར་ཆད་ཀུན་སེལ། འཇམ་མགོན་བླ་མའི་གསང་ཐིག་བླ་སྒྲུབ་སྐོར་
བཅས་བསྙེན་སྒྲུབ་ལས་གསུམ། སྨིན་གླིང་རྡོར་སེམས། རཏ་གླིང་ཕུར་པ་དང་ཚེ་



142 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
གསང་། འཆི་མེད་འཕགས་མའི་སྙིང་ཐིག་གི་བསྙེན་སྒྲུབ་ལས་གསུམ་ཆ་ཚང་།
ཟུར་གཏེར་ཚེ་སྒྲུབ་སོགས་རྙིང་མའི་བཀའ་གཏེར་མང་པོའི་བསྙེན་སྒྲུབ། ཀཾ་ཚང་
རྒྱལ་རྒྱམ། ཕག་མོ་ལྷ་ལྔ། བདེ་མཆོག་རྣམས་བསྙེན་སྒྲུབ་སྦྱིན་སྲེག་བཅས་ཤིན་ཏུ་
ཚད་ལྡན། ༼འདི་སྐབས་བྱིན་རླབས་ཀྱི་ཚན་ཁ་གཞན་དང་མ་འདྲ་བའི་གཟིམ་ལམ་གསལ་པོར་བྱུང་བའི་ཞལ་
འཕྲོས་ཀྱང་ཐོས་ལགས། མཆན།༽ མགོན་པོ་བེར་གྱི་བསྙེན་སྒྲུབ་ལས་གསུམ། བསྐྱེད་
རྫོགས་ནན་ཏན་དང༌། བློ་སྦྱོང་དོན་བདུན་མ། ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་
རྣམས་དུས་རྒྱུན་ཉམས་བཞེས་གནད་སྨིན་འབྲལ་མེད། ནཱ་རོ་ཆོས་དྲུག་ལུས་སྦྱོང་
སོགས་སྔ་རྗེས་འགའ་རེར་ཡུན་རིང་པོར་ཉམས་བཞེས་རྒྱུན་ཆད་མེད་པར་མཛད་
ཅིང་། བཀའ་བརྒྱུད་གོང་མ་རྣམས་དང་སྐྱབས་མགོན་བཅོ་ལྔ་པའི་མཚན་གསན་པ་
ཙམ་གྱིས་སྤྱན་ཆབ་དེ་མ་ཐག་གཡོ་བའི་མོས་གུས་ཁྱད་པར་ཅན་མངའ་བས་མཚོན་
བསྐྱེད་རྫོགས་ས་ལམ་གྱི་མངོན་རྟོགས་མཐོན་པོར་བྱུང་ཐོག་ལམ་རྟགས་ཀྱི་ཡོན་
ཏན་མངོན་དུ་གྱུར་པ་གདོན་མི་ཟའོ། །དེ་ལྟ་ནའང་དམ་པ་འདིས་ནི་སྔོན་བྱོན་
བཀའ་གདམས་ཀྱི་སྐྱེས་བུ་དག་གི་རྣམ་ཐར་ལྷུར་བཞེས་པས་རང་ཉིད་ཀྱི་ཡོན་ཏན་
ས་འོག་གི་གཏེར་བཞིན་ཤིན་ཏུ་སྦ་བར་མཛད་པས་ཞིབ་བར་བརྗོད་དུ་མ་མཆིས་
ཀྱང་དགོས་པ་དང་འབྲེལ་སྐབས་གསུང་གི་ཟུར་ཙམ་ཕེབས་པ་རྣམས་དང་རང་
གཞན་གྱི་མཐོང་ཐོས་ཡིད་ཆེས་ཅན་རྣམས་བཀོད་ན།
སྐུ་ཆུང་ངུའི་དུས་ནས་མངོན་ཤེས་མངའ་ཚུལ་དགེ་རྒན་བླ་མས་ཡང་ཡང་
གསུངས་པ་དང་། ཟུར་མང་ནས་རྡོ་ཞིག་ལ་ཞབས་རྗེས་གསལ་ངེས་དོད་པ། གཏེར་
མཛོད་སྔ་མ་ཡང་ཁྲོད་དུ་གནང་སྐབས་ཚེ་དབང་མདའ་འཕེལ་མའི་སྐབས་མདའ་
མཐོ་གང་དང་སོར་གསུམ་ཙམ་རིང་འདུག་པ་དེར་འདུས་ཀུན་གྱི་མཐོང་སྣང་དུ་གྲུབ།
དབྱར་ཁ་ཞིག་ལ་ཆར་དཀོན་ཆེ་བས་ཆར་སློང་ཞུ་སྐབས། ཆོ་ག་གང་ཡང་མ་



ཀུན་ཁྱབ་སྙན་པའི་བ་དན། 143
གསུངས་ཤིང་ཉེ་གནས་ཚོས་ཆར་ཆོག་གནང་བར་གསོལ་བ་འདེབས་པར་མ་གསན་
ནས་གཟིམས་ཏེ་བཞུགས་པས་རེ་ཞིག་ནས་ཆར་ཤིན་ཏུ་ཆེན་པོ་བབས། མགོན་
པོའི་སྐོང་མདོས་སོགས་ཡུན་རིང་གསུང་སྐབས། གྲྭ་འཁོར་ཞིག་གིས་མགོན་པོ་འདི་
ཉིད་ཀྱིས་སྒྲུབ་དྲགས་པས་ད་ཙམ་ཞལ་གཟིགས་ཡོད་ལས་ཆེ་ཞེས་ཞུས་པར། ཞལ་
གཟིགས་ལུང་བསྟན་ཅི་འང་མེད། སྐབས་སྐབས་སུ་རྨི་ལམ་དུ་མི་གཞོན་ཆས་བཟང་
འགའ་རེས་དགའ་བའི་ཉམས་དང་བཅས་གཡོག་བྱེད་པའི་ཚུལ་རྨིས་པ་དམ་ཅན་རྡོ་
རྗེ་ལེགས་པས་གྲོགས་འདྲ་མཛད་ལྟས་ཨེ་ཡིན་སྙམ་གསུངས། ཡང་ཆར་དཀོན་
སྐབས་ཆུ་མིག་མགོ་མང་དུ་ཆར་སློང་དུ་ཕེབས་པས་འཕྲལ་དུ་ཆར་བབས་ལུགས་ངོ་
མཚར་བ་དང་། ཡང་ཁྲོད་སྒྲུབ་ཁང་གསར་བསྐྲུན་སྐབས་འགྱེལ་དོགས་གཏན་ནས་
མེད་པ་ཞིག་ལ་ཁང་པ་འདི་འགྱེད་ངེས་པ་རེད། མི་གསད་འོངས་ངེས་པས་འདིར་
སུའང་མ་སྡོད་གསུངས། ཤིང་མཁན་རྣམས་ཀྱིས་ལྟ་རྟོག་བྱས་ནས་མི་འགྱེལ་ངེས་པ་
རེད་ཞུས་ཀྱང་འགྱེལ་འོང་གསུངས། མི་མེད་སྐབས་ཞིག་ལ་འཕྲལ་དུ་འགྱེལ་སོང་
བས་ཀུན་མངོན་ཤེས་ཡོད་པར་ཡིད་ཆེས་འདུག དབུས་ཕེབས་རྗེས་མར་བོད་དུ་
བཞུགས་སྐབས་མནལ་ལམ་ལ་བསྙད་པའི་ཕྱིས་ཀྱི་དུས་འགྱུར་འདིའང་ཇི་བཞིན་
ལུང་བསྟན་ཡོད་འདུག་ལ། ཡང་ཁྲོད་དུ་བཞུགས་སྐབས་ཤིག དཔལ་དགའི་བུ་མོ་
ཟེར་བ་རྫི་བོར་སོང་སྟེ་ཁྱིམ་དུ་འོང་རྒྱུ་མེད་སྟབས། ཉིན་ཤས་མཚམས་སུ་རྗེ་འདིར་
བཀའ་བརྟག་གནང་རོགས་ཞུས་པར། ངོས་ལ་མོ་འདེབས་སྲོལ་མི་དར། འོན་ཀྱང་
དཔྱད་ན་རྙེད་རྒྱུ་ཡོད་པ་མི་འདྲ་བས་དགེ་རྩ་གལ་ཆེ་གསུངས་པ་ལྟར། ཕྱིས་གཏན་
ནས་རྙེད་རྒྱུ་ཡོད་མ་སོང་། སྔར་ཚ་བ་རོང་དུ་གདུལ་བྱར་ཕེབས་སྐབས་འདས་ལ་ཉེ་
བར་བསྙུངས་པས་ཐོ་རངས་མནལ་དང་འོད་གསལ་འདྲེས་པ་ཞིག་ཏུ་རྗེ་བཙུན་ཡིད་
བཞིན་འཁོར་ལོ་མཇལ་བ། ཕྱག་གཡས་སྐྱབས་སྦྱིན་གདེངས་ཙམ་མཛད་དེ་



144 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
འཇིགས་པ་ཀུན་ལས་སྐྱོབ་པར་བགྱིའོ་གསུངས་པ་ལ། ད་རེས་མི་འཆི་བ་འདྲ་ཞེས་
དང༌། ཡང་མ་བསྙན་གོང་མཚུར་ཕུའི་མགོན་ཁང་གི་མགོན་པོ་དེར་སྐུ་རྡུལ་གྱིས་
གཡོགས་ནས་སྐྱ་སང་ངེར་བྱུང་བ་རྨིས་ཞེས་དྲུང་རིན་པོ་ཆེ་གོང་མ་ཆོས་ཀྱི་ཉིན་བྱེད་
ལ་འཇམ་མགོན་རིན་པོ་ཆེས་གསུངས་འདུག ༧ཡིད་བཞིན་ནོར་བུ་ཐུགས་ཐག་མ་
བཅད་གོང་ཙམ་ལ་འཇམ་མགོན་རིན་པོ་ཆེས། རྒྱལ་དབང་རིན་པོ་ཆེའི་མཆོག་སྤྲུལ་
ག་ན་ཕེབས་འོངས་དགོངས་ཏེ་ཡོད་པའི་ནུབ་གཅིག་རྨི་ལམ་དུ་རྒྱལ་དབང་དངོས་
སུ་མཇལ་བར་སྐུ་གཤེགས་ཟིན་པ་ཐུགས་དྲན་སོས་པས། རྗེ་ཉིད་ད་ལྟ་ཞིང་ཁམས་
གང་དུ་བཞུགས་ཡོད་ཞུས་པས། ད་ལྟ་ང་སངས་རྒྱས་ཀུན་དང་དབྱེར་མེད་དུ་ཡོད་
གསུངས། སྤྲུལ་སྐུ་གང་དུ་ཕེབས་ཞུས་པས། འདན་ཨ་ཐུབ་ཚང་རྩར་ཡོད་ཅེས་
གསུངས་པ་རྨིས་ཚུལ་གཞན་ལ་གསུངས་འདུག ཁྲ་འགུར་ཕེབས་སྐབས། ཁྲ་
ལེགས་ཡབ་གཞིས་བྲན་འཁོར་མག་པ་ཤི་བར་འཇམ་མགོན་རིན་པོ་ཆེ་ཕེབས་པ་
ཡར་ལམ་བན་ཆེན་དགོན་དུ་མཉན་པ་རིན་པོ་ཆེའི་མདུན་བྱོན་ཏེ་གཟིམ་མལ་དུ་
བཞུགས་ནས་བཀའ་མོལ་སྐབས་ཕྲན་ལ་རྨི་ལམ་ལེགས་པོ་མེད། ཁ་སང་ཐུགས་རྗེ་
ཆེན་པོ་བཅུ་གཅིག་ཞལ་གྱི་སྐུ་མདའ་ཚད་གཅིག་དབུ་ནས་གས་ཏེ་སྐྱོན་ཞུགས་པ་
ཡར་གསོ་ཐུབ་མ་སོང་བས་ཕྲན་ཡང་ཅུང་ཟད་ན་འདུག ཤི་འདྲ་སོང་ན་ཁྱེད་ཕེབས་
ཙམ་བྱུང་ན་བློ་བདེ་ཆེ་ཞེས་གསུངས། རྗེས་སུ་བསྙེན་ཚད་ལྕི་སྐབས་ཁོང་ཕེབས་
པས་གསུང་འབྱོན་མཛད་མི་འདུག་ཀྱང་སྤྱན་ཅེར་གྱིས་གཟིགས་ཏེ་ཞལ་འཛུམ་ཙམ་
གནང་བར། རྒྱལ་དབང་བཅོ་ལྔ་པའི་མཚན་ནས་བོས་ཤིང་ཐུགས་དམ་གསོལ་
འདེབས་ཞུས་པས་ཐུགས་དགྱེས་ཉམས་ཀྱིས་ཞལ་རས་འཛུམ་མདངས་བཅས་
དགོངས་པ་འོད་གསལ་དུ་བསྡུས་སོང་གསུངས། ཁྲ་འགུ་ནས་དགོངས་པ་རྫོགས་
རྒྱུའི་གསུང་འཕྲོས་མང་པོ་དབུ་མཛད་ལ་ཕབ་པ་ཕྲན་ཤི་ནས་སྐྱེ་བ་བོད་དུ་ལེན་ངེས།



ཀུན་ཁྱབ་སྙན་པའི་བ་དན། 145
མྱུར་དུ་འཕྲད་ཡོང་གསུངས། གང་དུ་འཁྲུངས་ཞུས་པས༧རྒྱལ་དབང་རིན་པོ་ཆེར་
བཀའ་འདྲི་ཞུས་གསུངས། གདན་ས་མཚུར་ཕུའི་ལོ་རྒྱུས་ཁོ་ན་གསུངས། དེའི་སྒར་
ལ་གཟིགས་མོ་ཡང་ཡང་གནང་འདུག་ཅེས་ཐོས། ཟུར་མང་རྣམ་རྩེར་རིན་ཆེན་
གཏེར་མཛོད་དབང་ལུང་སྐབས་མཚམས་མཚམས་སློབ་མ་རྣམས་ལ་བཀའ་བསླབ་
ཁྲིད་ཀྱི་ཚུལ་དུ་ཡང་ཡང་གསུང་སྐབས་ཕྲན་ལ་འཇམ་མགོན་རིན་པོ་ཆེའི་སྤྲུལ་སྐུ་
ཞེས་མཚན་དུ་གསོལ་བའི་དོན། རྗེ་གོང་མའི་མཛད་རྗེས་གཙོ་བོ་མཛོད་ཆེན་རྣམ་
ལྔ་འདི་འཆད་སྤེལ་ཅི་ནུས་སུ་ཐུབ་དགོས་རེད། ཕྲན་གྱིས་ད་ལོ་རིན་ཆེན་གཏེར་
མཛོད་འཆད་པ་འདི་ཐེངས་གསུམ་པ་ཡིན། ད་ཕན་འཆད་ཨེ་ཐུབ་མི་ཤེས། ཕྲན་ལོ་
བརྒྱར་བསྡད་ཀྱང་འཁོར་ལོ་གསུམ་གྱི་བསྟན་པ་ལ་བྱ་བ་འདི་ལས་ལྷག་མི་ཡོང་།
ད་བྱ་བ་མ་འགྲུབ་པ་གང་ཡང་མེད། ཁྱེད་རྣམས་ཀྱིས་དབང་ལུང་ཐོབ་པའི་དོན་གོ་
རྩ་གསུམ་བསྙེན་སྒྲུབ། ཡར་མར་གྱི་ཚེས་བཅུ། རྟེན་སྡོམ་གསུམ་གཙང་མ། ཁྱད་
པར་ཕྱག་རྫོགས་ཉམས་ལེན་དགོས་ཚུལ། ད་ལྟ་ཆོས་ཞུ་བ་འདི་འདྲ་སླད་ནས་
དཀོན་པོ་ཡིན་ལུགས་བསམ་ནས་ལེགས་པར་ཉན་དགོས་སོགས་བཀའ་སྔ་ཕྱི་དུ་མ་
བསྩལ་སོང་ཞེས་སློབ་མ་རྣམས་ཀྱིས་གསུངས། ཁྲ་འགུ་ན་བསྙུན་ཚབས་ཆེས་ལྕི་
སྐབས། གཡུ་བྲག་རྟོགས་ལྡན་ཞེས་པའི་བླ་རྒན་སྔགས་འཆང་སྨྱོན་པ་ལྟ་བུ་ཉམས་
ལེན་ཐུགས་དམ་བཟང་པོ་ཅན་གཏེར་སྲས་ཚེ་དབང་ནོར་བུའི་སློབ་མ་ཞིག་ཡོད་པ་
དེའི་ཡབ་མཆོག་གླིང་གི་གདུང་ཟིན་གཏེར་སློབ་ཅིག་རེད་ཟེར་བས། བླ་རྒན་སྨྱོན་
པ་ལྟ་བུ་དེ་སྐུ་མདུན་བཅར་ཏེ་ཞབས་བརྟན་ཕུལ་བར་ཡོན་དགེའི་གྲོ་ལོད་ཟློག་པ་
གསུངས། སྔར་ནས་ཞལ་འདྲིས་ཆེ་བས་འཇམ་མགོན་རིན་པོ་ཆེའི་སྐུ་མདུན་དུ་ཡང་
ཡང་ཕེབས་ཏེ་ཞབས་པད་བརྟན་དགོས་པའི་རྒྱུ་མཚན། ཞབས་པད་བརྟན་ཐབས་
གང་གཟབ་ཡང་ཡང་ཞུ་སྐབས་ཤིག ཞལ་རྩེད་ལྟ་བུས་འོ་ད་ང་ནི་ཇོ་ནང་རྗེ་བཙུན་



146 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
གྱི་སྤྲུལ་སྐུ་ཡིན་པས་ཞབས་བརྟན་གཞོན་ནུ་མའི་སྟོན་མོ་ཞིག་ལས་ཕན་ཐབས་
གཞན་མི་འདུག་གསུངས་ཞེས་བླ་རྒན་དེས་ཟེར་འདུག ད་དེ་འདྲ་དགོན་པ་རེད།
སྟབས་སྒྲིག་མི་དགོས་གསུངས་ཟེར། བླ་རྒན་དེས་སྟབས་མ་འགྲིག་ཟེར། དགུང་
གྲངས་ལྔ་བཅུ་པའི་ཀེག་རྒྱབ་འདིར༧རྒྱལ་བའི་དབང་པོ་བཅུ་དྲུག་པ་ཆེན་པོས་ཀྱང་
རྩུབ་པར་གསུངས་སྐད་དང་། རྗེ་རང་ནས་ཀྱང་དོགས་པ་ཆེར་མཛད་ནས་སྐུ་
མཚམས་རིང་སྡོམ་མཛད་རྒྱུ་གཏན་ཁེལ་ཡིན་ཀྱང་། ཁྲ་ལེགས་རིན་པོ་ཆེ་སྔར་ནས་
བླ་སློབ་ཆོས་དམ་སེལ་མེད་སོང་གཤིས་དེ་ཉིད་སྐུ་གཤེགས་པ་ལ་ཐུགས་ངལ་ཆེ་
བའི་ཚུལ་བཞེས་གདན་འདྲེན་ནན་ཏན་ངོར་ཕེབས་དགོས་བྱུང་སོང་བ་ནི་སྐུ་རྐྱེན་
ལྡོག་ཏུ་མེད་པའི་དེ་མ་ཐག་རྐྱེན་ལྟ་བུར་གྱུར་སོང་ཞིང་། དེར་ཕེབས་ཁར། ཡོན་
ཏན་ཕུན་ཚོགས་ལ་ང་ཡི་དགེ་རྒན་ཁྱེད་ཡིན། འོན་ཀྱང་འབྲོག་ཕྲུག་དོན་དམ་ལ་ཡི་
གེ་སློབ་སྐབས་ཁྱེད་ཀྱིས་རྣ་བ་བཀོག་འདུག་པས་དེ་ཙམ་བརྡུང་མ་འོང་ཞེས་པ་དང་།
བླ་རྒན་ཀརྨ་ལའང་ང་ཤི་ཚར་དུས་ཁྱེད་ཀྱིས་མ་ཎི་གསུངས་ཤོག་ཅེས་དང་། བུདྡྷ་
ཆིབས་སྐྱེལ་དུ་སྐྱོད་སྐབས་སྐུ་གཤེགས་རྒྱུའི་ཞལ་འཕྲོས་གནང་རྗེས་ཨ་ཅང་ཀུ་རེ་
བྱས་པ་ཡིན། གཟིམ་ཆུང་ལྷ་ཁྲི་ལས་སྤྱད་ཤིང་སོགས་འདི་དང་འདི་འདྲ་གྱིས་
སོགས་གསུངས་འདུག གཞན་གྲྭ་འཁོར་རྣམས་ལའང་བསྙུན་གཞི་མ་བཞེས་གོང་
ནས་ཞིང་ཕེབས་རྒྱུའི་གསུང་ཁོ་ན་ཕབ་ཡོད་འདུག་གོ འདན་ཁོག་ནས་ཡར་ཕེབས་
སྐབས། སེར་ལ་ཞེས་པའི་སྟེང་དབུ་མཛད་བླ་མ་ལ་མི་རྟག་པ་སྒོམ་ཞིང་ཨེ་ཡོད་
གསུངས། ཅིའང་དྲན་གྱི་མེད་ཞུས་པ། རང་རེ་རྣམས་ལྷན་རྒྱས་མར་ལམ་འདི་ནས་
ཨེ་ཡོང་ངམ་བསམ་གསུངས། གཞན་ཡང་མ་འོངས་ལུང་དུ་སྟོན་པ་དང་། གཞན་
སེམས་ཤེས་པའི་མངོན་མཁྱེན་སོགས་རང་གཞན་རྣམས་ཡིད་ཆེས་པ་མང་པོ་མཐོང་
ཐོས་སུ་གྱུར་པ་མང་ཡང་འདིར་དེ་ཙམ་གྱིས་མཚོན་པར་བྱས་སོ། །



ཀུན་ཁྱབ་སྙན་པའི་བ་དན། 147
ཀརྨ་ལྷ་སྟེང་དུ་སྒྲུབ་ཁང་གསར་བཞེང་བྱེད་ཉེ་བ་ན། ས་ཆ་ཤིན་ཏུ་ཉམས་དགའ་
བ་ཡོད་ཀྱང་དེར་ཆུ་མེད་པས་བཟོ་ཐབས་བྲལ་བ་ལ། རྗེ་འདི་ཕེབས་ནས་ས་ཆ་
འདིར་རྐོས་དང་ཆུ་ཡོད་འདྲ་གསུངས། དེར་བརྐོས་པས་ཆུ་ཟད་མེད་བབས། ད་ལྟ་
དེ་འཐུང་ཆུ་ཡིན་པར་གྲགས། ཚུལ་དེ་ལྷ་སྟེང་བླ་མ་བསོད་དར་ཞེས་པས་མི་མང་
ཡོད་སར་བཤད་པས། རྗེ་འདིའི་ཞལ་ནས་ཁོང་གིས་དེ་འདྲར་ཆུ་ཡོད་པར་ག་ལ་
ཤེས། ཁྱེད་ཚོ་ལ་རྐོས་ཤོག་སོགས་གསུངས་པ་རྣམས་མི་དྲན་གསུངས། འདན་ཁོག་
ཏུ་ཕེབས་སྐབས་ཤིག་ལ་བུ་ཆུང་ལྐུགས་པ་ཞིག་ལ་ཆིབས་སྲབ་བསྐོན་པ་སོགས་
རྩེད་མོ་ལྟ་བུའི་བྱིན་རླབས་མཛད་དེ་ཕེབས། དེ་རྗེས་ཁ་གྲགས་རྒྱུ་ཡོད་པ་བྱུང་།
འོན་ཀྱང་སེམས་ཁ་མཐོ་དམན་འདྲ་ཞིག་ཡོད་པར། ཡང་རྗེས་སུ་རྗེ་འདིའི་ཞབས་
པད་དུ་བཅར་ནས་རྗེ་ཉིད་ཀྱིས་ལྐུགས་ཕྱེས་པ་ལྟར་སེམས་འདིའང་རྣལ་མ་ཞིག་
མཛད་ཐུབ་ཞུས་པས། ངེད་ཀྱིས་སྔར་དེ་འདྲ་བྱས་པའང་མི་དྲན། ཤེས་ཀྱང་མི་ཤེས་
གསུང་སྐད། རྗེ་རང་གི་མ་ཡུམ་ལ་སྲས་གསར་འཁྲུངས་སྲིར་གྱུར་པ་དང་
། དེང༌
སྐབས་ཀྱི་འདམ་དཀར་དུལ་མོ་སྤྲུལ་སྐུ་འདི་བཅས་སྲི་བུ་འགའ་རེ་ལྷ་མོ་བུ་རྫི་མའི་
རྟེན་མདོས་ཀྱི་སྒོ་ནས་སྲུང་བར་མཛད་པ་དང༌། ནད་པ་གདོན་ཆེན་སོགས་ལ་རྗེ་
འདིའི་དབུ་སྐྲ་དང་ཕྱག་ཞབས་སེན་མོའི་ཆ་ཤས་བདུག་པས་འཕྲལ་དེར་ཕན་པ།
འགོ་ནད་ངན་པ་ཁྲུས་ཆུ་གསང་ཆབ་སོགས་ཀྱིས་སྲུང་ནུས་པ་དང་། བཀའ་བསྒོ་
བདེན་ཚིག་ཙམ་གྱིས་སྣོད་བཅུད་ཀྱི་ཉེས་པ་ཞི་བ་སོགས་ཕྲ་མོ་ལྟ་ཅི་སྨོས། སྙིགས་
དུས་ཀྱི་ཀླ་ཀློ་མཐའ་དམག་བསྟན་དགྲ་དམ་སྲིའི་རིགས་ཀྱི་གདུག་པའི་ཚ་ངར་ཡང་
རེ་ཞིག་བག་ལ་ཞ་བར་འགྱུར་པའི་ནུས་སྟོབས་མངའ་བ་ཚད་མས་གྲུབ་བོ། །ཆོས་
གླིང་རྡོ་རྗེ་དགོན་པའི་ཉེ་འདབས་རྡོ་རྗེ་འགག་ཏུ་འདྲེ་གནས་པར་གྲགས་པའི་ཕ་ཝཾ་
ཞིག་ཡོད་པ་དེར་རྗེ་ཉིད་བྱོན་བཞུགས་མཛད་པ་རྒྱང་རིང་རྗེ་བོ་དག་གིས་མཐོང་།



148 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
དེར་ལྟ་བར་ཕྱིན་པས་ཕ་ཝཾ་དེ་ལ་ཞབས་རྗེས་ཤིན་ཏུ་གསལ་བ་བྱོན་པ་ད་ལྟའང་
ཡོད། ཨ་ཐུབ་ཡབ་གཞིས་སུ་ཕེབས་སྐབས་ཤིག་དེར་བཞེད་སྐོང་གྲུབ་ནས་ཆིབས་
ཧྲག་ཕྱིར་ཐེག་སྟེ་རྒྱང་ཙམ་ན་རྗེ་ཉིད་ཀྱི་ཆིབས་སླར་ལོག ཁང་པའི་འོག་དེ་ནས་
ཆིབས་པས་པུས་ཚུགས་ཤིག་བྱས་སོང་། དེར་༧རྒྱལ་དབང་བཅུ་དྲུག་པ་འཁྲུངས་
ཡོད་རྟགས་སུ་འདུག་ཅེས་དེ་སྐབས་གྲྭ་འཁོར་རྣམས་གླེང་། ཡང་ཁྲོད་སྒྲུབ་ཁང་
གསར་བཞེང་སྐབས། རྗེ་འཇམ་མགོན་གོང་མའི་གཟིམ་སྤྱིལ་བང་ཆུང་བཞུགས་ཁྲི་
བཅས་ཤར་ཕྱོགས་མགོན་ཁང་སྟེང་དུ་བཞག དེ་གར་གཟིམ་སྤྱིལ་འདྲ་ཞལ་སྤྲུལ་
བའི་ལྷ་བཟོ་ལྟ་བུ་གནས་བཟང་ཀར་འབྲུག་ལ་གསར་དུ་བཞེངས་རྒྱུ་བཅོལ་བར་
མཛད་པ་འདིས། དབུ་ཞྭ་ཕུད་པ་དེ་སྐབས་ཅི་ཡིན་མ་ངེས་ཀྱང༌། ཕྱིས་བརྟགས་དུས་
རྗེ་འདི་དབུས་ཕེབས་རྗེས་མའི་སྐབས་མཚུར་གདན་ནས་སླར་གདན་ས་འདིར་
ཕེབས་རྒྱུའི་སྒར་ཐེག་པའི་ཟླ་ཚེས་དང་འགྲིགས་འདུག་གོ །སྔར་སྐུ་ཆུང་དུས་ཕྱག་
དཔེ་འབྲུ་འདེད་ཐབས་ཆག་ཙམ་ལས་མི་དགོངས་སྐབས། ཐུགས་ཆེན་གསང་
འདུས་ཀྱི་སྒྲུབ་ཆེན་ཞིག་གི་རྡོར་སློབ་མཛད། སྔར་ནས་སྦྱོང་རྒྱུ་སོགས་མཛད་མ་
གྲུབ་པས་ཉེ་གནས་བླ་མ་ཀརྨ་ཉིད་བག་སྐྲག་ཆེ་སྐབས། གཏོར་ཐུན་དང་དབང་
སོགས་བླ་རྒན་རྣམས་ཟིལ་གྱིས་གནོན་པར་གསུང་རྒྱུ་ཡོད་པ་བྱུང་བ་དང༌། ཕྱིས་
སྒྲོལ་མ་རྣལ་འབྱོར་མའི་དབང་ཞིག་གནང་སྐབས་གཞན་ལས་ཁྱད་ཐོན་པའི་གསུང་
ལུགས་བཅས་ལ་བླ་རྒན་རང་ངོ་མཚར་ཤིན་ཏུ་ཆེ་བ་བྱུང་སྟེ་ཐུགས་ཀྱི་གཏིང་ནས་
དད་པ་དབང་མེད་སྐྱེས་ཡོད་འདུག་ཀྱང་འདི་དང་འདི་ཞེས་ཞིབ་པར་མི་གསུང་ངོ༌། །
ལར་སྔོན་དུས་རྗེ་རང་ཉིད་ཀྱིས་རང་གི་ཁེངས་པ་སྐྱུང་བའམ་དམན་ས་བཟུང་དགོས་
པའི་ཚུལ་ལྟ་བུས་བདག་ནི་སོ་སྐྱེ་འཆིང་བ་ཀུན་ལྡན་སྟེས་དབང་གིས་དམ་པའི་སྐྱེ་
སྤྲུལ་དུ་སྒྲོ་བཏགས་པ་ལས། རང་བློ་ལྐོག་གྱུར་མིན་གཤིས་ཡིན་རློམ་གྱི་ང་རྒྱལ་



ཀུན་ཁྱབ་སྙན་པའི་བ་དན། 149
མེད། འོན་ཀྱང་རྒྱལ་བ་ཡབ་སྲས་ཀྱི་རྡོ་རྗེའི་གསུང་རྣམ་པ་ཐམས་ཅད་པ་ཚད་མར་
འཛིན་པ་ལས་འོས་མ་མཆིས་པས་གོང་སྤྲུལ་ཀྱི་མཚན་བཏགས་པ་འདི་དྲང་དོན་
འདྲ་ཡིན་འདོག་ཁ་ཞེས་རྒྱུན་དུ་གསུང་ཞིང་། གསུང་མགུར་ལས་ཀྱང་།
རང་མགོ་རང་གིས་གཡོགས་པའི་བཟང་བརྫུ་ཅན། །
མ་ངེས་གང་བྱུང་སྤྱོད་པའི་ཐོ་ཅོ་ཅན། །
ངན་དགུ་མ་ཚང་མེད་པའི་སེར་གོས་ཅན། །
འཆི་སྙམ་ཡིད་ལ་མེད་པའི་ཤྲིའི་མིང་། །
ད་ལྟ་མི་ལུས་རིན་ཆེན་ཐོབ་པ་དང་། །
སངས་རྒྱས་ཀུན་དང་བླ་མས་རྗེས་སུ་བཟུང་། །
ཚང་ལ་མ་ནོར་དམ་པའི་ཆོས་དང་མཇལ། །
དེ་ལྟ་ན་ཡང་ཚེ་འདིའི་བྲེལ་བས་གཡེང་། །
བསམ་ཕུག་ཆོས་བརྒྱད་རེ་བའི་འདུན་ཉེས་པོ། །
བསླབ་སྡོམ་རྩྭ་བཞིན་དོར་བའི་སྙིང་མེད་ཁྱོད། །
དོ་དགོང་མི་འཆིའི་གདེང་ཚད་མེད་བཞིན་དུ། །
ཡུན་རིང་གྲབས་ཤོམ་བྱེད་པའི་རྟག་འཛིན་མཁན། །
ཕྱི་ནང་སྣོད་བཅུད་སྐད་ཅིག་མི་རྟག་འགྱུར། །
སྒོས་སུ་ཚེ་འདི་ནམ་མཁའི་གློག་དང་འདྲ། །
ཅིས་ཀྱང་མི་ཕན་འཆི་བ་འོངས་ངེས་པས། །
དེ་དུས་མི་འགྱོད་དམ་ཆོས་སྒྲུབ་རེ་རན། །
སྤྱིར་ན་འགྲོ་དྲུག་གནས་ཀུན་བདེ་བ་མེད། །
ད་ལྟ་མཐོ་རིས་མི་ཡི་དཔལ་ཐོབ་ཀྱང་། །



150 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ན་རྒ་འཆི་བའི་སྡུག་བསྔལ་མི་བཟད་པ། །
རང་གི་ཐོག་ཏུ་བབས་བཞིན་ད་དུང་ཡང་། །
བདེ་བར་རློམ་ནས་སྙོམ་ལས་འདུག་པ་འདི། །
གདོན་གྱིས་ཟིན་ནམ་སྙིང་དང་བྲལ་ལམ་ཅི། །
འདི་ཕྱི་ཀུན་ཏུ་དགེ་བའི་དམ་པའི་ཆོས། །
བྱར་མེད་ཕྱག་རྒྱ་ཆེན་པོའི་ཉམས་ལེན་སྐྱོངས། །
མིག་ལྟོས་ཡར་ལྟ་གོང་མའི་རྗེས་སུ་སྙོགས། །
ཚེ་འདིའི་འདུན་མ་མཁན་དང་བློ་མ་བསྟུན། །
ཞེས་སོགས་གསུངས་པ་ལྟར་ཁོ་ན་དང་། ཕྱིས་འདིར་སྐུ་མ་གཤེགས་པའི་སྔ་ལོ་ཙམ་
ལ་ཉེ་གནས་རྣམ་པར་གསུང་བའི་ཟོལ་གྱིས། ཁྱེད་ཚོས་སྔར་གྱི་བླ་མ་མར་མི་དྭགས་
གསུམ་ལྟ་བུ་དང་། ཕྱིས་མཇལ་ཞིང་དབང་ཆོས་ཐོབ་ཡུལ་གྱི་བླ་མ་རྣམས་ཡོན་ཏན་
ཆེ་ཆུང་ངམ། བཟང་ངན་གྱི་དབྱེ་བ་ཆེན་པོ་ཡོད་སྙམ་པ་དེ་ལོག་རྟོག་ཁོ་ན་རེད།
རང་གི་སྣང་བ་དག་མ་དག་གི་ཁྱད་པར་ལས་བླ་མ་རང་གི་ངོས་ནས་བཟང་ངན་གྱི་
དབྱེ་བ་སྤུ་ཙམ་ཡོད་རེ་ཞེས་དབུ་བསྙུང་བཞེས་སོ། །དེ་ནི་སྤྱིར་རྗེ་རང་ཉིད་ཀྱིས་དག་
སྣང་ཁོ་ན་གཟིགས་པའི་ངོ་སྐལ་དུ་བླ་མ་རྡོ་རྗེ་འཆང་ལྟ་བུ་ལས་ཐ་མལ་གྱི་སྣང་བ་
ཤར་མ་མྱོང་བའི་གསུང་ལོས་ཡིན་ཅིང་། བྱེ་བྲག་རྗེ་རང་ཉིད་གོང་མ་དེ་རྣམས་དང་
མཉམ་པའི་ཡོན་ཏན་ཉམས་རྟོགས་ལ་མངའ་བརྙེས་པའི་སྤོབས་པས་མི་འཇིགས་
སེང་གེས་རི་སྒྲ་སྒྲོག་པ་ཞལ་གྱིས་བཞེས་པའང་ཅིས་ཀྱང་མངོན་ནོ། །ཐམས་ཅད་
མཁྱེན་པ་རྒྱལ་དབང་བཅུ་དྲུག་པས་ཀྱང་།



ཀུན་ཁྱབ་སྙན་པའི་བ་དན། 151
ཡོན་ཏན་གཞི་མ་ཚུལ་ཁྲིམས་རྣམ་པར་དག །
ཆོས་ཀྱི་རྩ་བ་གཞན་ཕན་བྱང་སེམས་ཅན། །
མདོ་དོན་སྙིང་པོ་གཉིས་སྣང་འཁྲུལ་བ་ཞིག །
རྒྱལ་སྲས་འཇམ་མགོན་བླ་མར་གསོལ་བ་འདེབས། །
ཞེས་སྐྱབས་རྗེ་མཆོག་གི་ངང་ཚུལ་ཇི་ལྟ་བར་སྙིང་ནས་གསོལ་བ་བཏབ་པའོ་ཞེས་རྡོ་
རྗེའི་གསུང་གིས་བསྔགས་པར་མཛད་པས་མཚོན་ནོ། ། །
གྲུབ་པའི་རྟགས་ཀྱི་ནང་ནས་ཁྱད་པར་དུ་འཕགས་པའམ་འཁྲུལ་བ་མེད་པ་ནི་
ཉམས་དང་རྟོགས་པའི་ཡོན་ཏན་ཐུགས་རྒྱུད་ལ་ཇི་ལྟར་འཁྲུངས་པ་དག་ཡིན་ལ། དེ་
ཡི་ཚུལ་ནི་སོ་སོའི་སྐྱེ་བོ་ལས་དང་པོ་བས་མཐོང་ཞིང་བརྗོད་མི་ནུས་ཀྱང་རྗེ་རང་གི་
གསུངས་སོགས་ལས་རྗེས་སུ་དཔོག་པ་ས་བཅད་མ་སྟོང་ཙམ་འབྲི་བར་བྱའོ། །དེ་
ཡང་སྐུ་ན་ཕྲ་ཞིང་དཔེ་ཆ་སློབ་སྦྱོང་རྒྱ་ཆེར་མ་མཛད་པའི་དུས་ནའང་སེམས་དོན་གྱི་
ཞལ་གདམས་ཚིགས་བཅད་བརྩམས་པ་ཐམས་ཅད་མཁས་པ་སུས་གཟིགས་ཀྱང་ངོ་
མཚར་སྐྱེ་བ། དེ་ཡང་ཉམས་མྱོང་གི་དམར་ཁྲིད་ཅན་དུ་གསུངས་པ་སོགས་ཁ་ཤས་
ནི་དགོངས་གཏེར་ཡིན་སྙམ་པའང་མཇལ། ཉེ་གནས་བླ་རྒན་ཀརྨ་ལ་གསུངས་པར།
སྒྲིས་ནང་ཞེས་པའི་རི་ངོགས་ཤིག་ནས་ཕེབས་སྐབས་རང་སེམས་ལ་སྐུ་གསུམ་ཚང་
ཚུལ་ཇི་བཞིན་རྟོགས་པས་སྔར་གྱི་དེ་གོ་བ་ཞིག་རེད་འདུག་ཅེས་དང༌། ཟུར་མང་
དྲུང་པའི་མདུན་དུ་སྐུ་རྟེན་ཞིག་ལ་རབ་གནས་མཛད་སྐབས་སྣང་སེམས་འདྲེས་ནས་
ཡེ་ཤེས་པ་དངོས་སུ་བཞུགས་སོང་བའི་ངེས་ཤེས་བརྟན་པོ་དྲུང་རིན་པོ་ཆེ་ལའང་
ཞུས་པས་ཐུགས་དགྱེས་པར་གྱུར། འོན་ཀྱང་དེ་དུས་ཉམས་ཤིག་ཡིན་འདུག་པས་
ཕྱིས་སུ་དེ་འདྲའི་རྟོག་པའང་མེད་སོང་གསུངས། ཡང་དིལ་ཡག་སྒྲུབ་དཔོན་བླ་མ་



152 འཇམ་མགོན་བློ་གྲོས་མཐའ་ཡས།
ལ་གསུངས་པར། སྔར་ཡབ་རྗེ་རྒྱལ་དབང་མཁའ་ཁྱབ་རྡོ་རྗེའི་མདུན་ནས་སྒྲོལ་
དཀར་ཚེ་ཁྲིད་ཞིབ་པར་གསན། ཕྱིས་སུ་དེའི་སྐབས་ཤིག་གི་གསུང་བཤད་གནང་
ཚུལ་ཚིག་དེ་ལྷང་ངེར་དྲན་པས་རྐྱེན་བྱས་རང་སེམས་ཀྱི་ངོ་བོ་རྗེན་པ་དེ་ཇི་བཞིན་
མཐོང་བ་བྱུང་ངོ་ཞེས་བཀའ་བསྩལ་བ་དང་། རྗེ་རང་གི་གསུང་ལས།
རྗེ་འགྲོ་བའི་མགོན་པོ་ཀརྨ་པ། །
དཔལ་མཁའ་ཁྱབ་རྡོ་རྗེ་སྙིང་ནས་དྲན། །
དུས་ལན་གཅིག་མི་ལུས་རིན་ཆེན་ཐོབ། །
རྗེ་འགྲོ་བའི་མགོན་པོས་རྗེས་སུ་བཟུང་། །
ཕ་བཀའ་བརྒྱུད་ཀྱི་མན་ངག་ལྷུག་པར་བསྩལ། །
ཆོས་ཕྱག་རྒྱ་ཆེན་པོའི་ངོ་སྤྲོད་ཐོབ། །
བུ་སྒོམ་སྲན་ཆུང་ཡང་བྱིན་རླབས་བབས། །
ཉམས་རྟོགས་པ་གོང་འཕེལ་ངོ་མཚར་ཆེ། །
ནད་ངན་པས་མནར་ཏེ་འཆི་ལ་ཐུག །
སེམས་གཞི་རྩ་བྲལ་བའི་བོག་འདོན་དང་། །
དོན་གནས་ལུགས་རྟོགས་པའི་གྲོགས་སུ་གྱུར། །
ད་འཆི་བ་ཟེར་བའི་འཇིགས་རྔམ་ལ། །
ཡ་ང་བའི་བློ་དང་བྲལ་ནས་མཆིས། །
ད་དེ་ཡང་ཕ་གཅིག་དེ་ཡི་དྲིན། །
ཚེ་འདུས་བྱས་ཀྱི་དབང་དུ་མ་སོང་བར། །
གཏང་རག་ཏུ་སྒྲུབ་པའི་མཆོད་པ་འབུལ། །



ཀུན་ཁྱབ་སྙན་པའི་བ་དན། 153
སྒྲུབ་བརྒྱུད་ཀྱི་བསྟན་པའི་སྲོག་ཤིང་འཛིན། །
ད་རྡོ་རྗེ་འཆང་དང་དབྱེར་མེད་པར། །
མཁའ་མཉམ་གྱི་འགྲོ་བའི་དཔལ་དུ་ཤོག །
ཅེས་དང་། རྒྱལ་བའི་དབང་པོར་རྟགས་འབུལ་སོགས་ཕུལ་བ་ནི།
རིགས་ཀུན་ཁྱབ་བདག་དང་པོའི་སངས་རྒྱས་མཆོག །
དཔལ་ལྡན་བླ་མ་འབྲལ་མེད་སྙིང་དབུས་བསྙེན། །
རྒྱལ་མཆོག་གང་གིས་འབངས་མཐར་སྙེག་པ་ཡི། །
སྙོམ་ལས་ཆོས་གཟུགས་འདུ་ཤེས་གསུམ་པ་ལ། །
བོང་བ་གསེར་གཟིགས་རྗེས་བརྩེའི་རིགས་བདག་ཏུ། །
བཞེས་པ་འདི་ཀོ་ཨེ་མ་སྔོན་སྨོན་མཐུ། །
འབད་པས་མ་ཡིན་ལྷུན་གྲུབ་རྟེན་འབྲེལ་རྨད། །
གང་གི་བཀའ་བཟང་སྤྱི་གཙུག་རྒྱན་ཉིད་དུ། །
བླངས་ནས་སེམས་དོན་རྟོགས་པའི་གླུ་ཆུང་འདི། །
འཕགས་མཆོག་དགྱེས་པའི་རོལ་མོར་མཆོད་པ་འབུལ། །
དང་པོར་མི་རྟག་སྡུག་བསྔལ་འདུས་བྱས་ཆོས། །
སྙིང་པོ་མེད་པའི་བསམ་པ་ཁོང་ནས་ཤར། །
བར་དུ་ཡང་དག་ལམ་ལ་རབ་ཞུགས་ནས། །
འཁོར་བ་སྤང་དང་མྱང་འདས་བླང་བྱར་གོ །
ད་ལྟ་འཁོར་འདས་མཉམ་པའི་གདེང་ཞིག་རྙེད། །
ཆོས་རྣམས་ཐམས་ཅད་ཡེ་ཤེས་ཆོས་སྐུའི་རྩལ། །



154 འཇམ་མགོན་བློ་གྲོས་མཐའ་ཡས།
རིག་དང་མ་རིག་སོ་མཚམས་སྐད་ཅིག་མ། །
འཁྲུལ་གྲོལ་ཀུན་གྱི་རྩ་བ་རང་གི་སེམས། །
ད་ལྟའི་ཤེས་པ་སྤང་བསྒྱུར་བཟོ་མ་བཅོས། །
རང་བབས་ངང་གནས་སྟོང་གསལ་མ་འགག་པ། །
ཕྱིས་སྣང་མ་ལུས་ནང་དུ་འཛིན་སེམས་སྟོང་། །
སྣང་བ་སྟོང་པ་གཉིས་སུ་དབྱེ་བ་བྲལ། །
ཟུང་འཇུག་ཚིག་གིས་མི་མཚོན་བློ་ལས་འདས། །
མཐའ་བྲལ་མིང་བརྒྱས་མཚོན་པའི་གནས་ལུགས་དོན། །
མདོ་སྔགས་བསྐྱེད་རྫོགས་ཐབས་བརྒྱས་གཉེར་བ་ཡི། །
སངས་རྒྱས་ད་ལྟའི་སེམས་ལས་མེད་པར་འཁྲུངས། །
མགོན་ཁྱོད་ཡེ་གདོད་གོང་ནས་རྫོགས་སངས་རྒྱས། །
ཉམ་ཐག་འགྲོ་བའི་དཔལ་དུ་མི་ཡི་ཟོལ། །
རིམ་བགྲོད་ལམ་གྱི་ངལ་བར་མ་ལྟོས་ཀྱང་། །
ཚུར་མཐོང་སྣང་ངོར་གདམས་ངག་རྣམ་ཐར་དུ། །
སྟོན་ཕྱིར་ཐུགས་དམ་རིམ་འཁྲུངས་ཚུལ་འདི་ཡང་། །
རོ་གཅིག་ཆེན་པོ་སྒོམ་མེད་ཡར་ལྡན་ཉམས། །
ངེས་པར་གཟིགས་ལ་རྒན་བུ་ཡི་རངས་ཤིང་། །
དད་གུས་སྤྲོ་བའི་ཐལ་མོ་སྙིང་གར་ཟུམ། །
ཉིན་མཚན་དུས་ཀུན་བཟོད་མེད་མོས་གུས་དང༌། །
ལུས་རྟེན་འདི་ཡིས་བསྟན་དོན་གྲུབ་བོ་སྙམ། །
རྡོ་རྗེ་འཆང་དངོས་གང་གི་དགོངས་པའི་བཅུད། །



ཀུན་ཁྱབ་སྙན་པའི་བ་དན། 155
ཕ་ནོར་བུ་ལ་ཕོག་པའི་ཉམས་བཟང་ལ། །
བཀའ་བརྒྱུད་གསེར་གྱི་ཕྲེང་བའི་བཞུགས་གྲལ་དུ། །
ར་གན་གསེར་དུ་བརྫུ་བའི་སེལ་མ་ཞུགས། །
ཕྱོགས་དུས་རྒྱལ་བས་དབྱིངས་ནས་མཁྱེན་ནོ་སྙམ། །
མཁའ་འགྲོ་ཆོས་སྐྱོང་རྣམས་ཀྱིས་སྤྱན་གྱིས་གཟིགས། །
བདག་ཀྱང་སྒོམ་མེད་ཆོས་སྐུའི་རྒྱལ་ཐབས་ཆེར། །
རང་བྱུང་ཁྱབ་བདག་རིག་པའི་རྡོ་རྗེ་དང༌། །
དབྱེར་མེད་ཐུགས་ཡིད་འདྲེས་པར་ཐུགས་རྗེས་ཟུངས། །
དགེ་བས་རྒྱལ་བསྟན་མཛེས་པའི་རྒྱན་བྱེད་ཤོག །
ཅེས་པ་འདི་བཞིན༧རྒྱལ་དབང་ཐམས་ཅད་མཁྱེན་གཟིགས་བཅུ་དྲུག་པ་ཆེན་པོས་
བཀའ་ལུང་གསེར་གྱི་ཅོད་པན་སྤྱི་བོར་བཅིངས་ཏེ་རང་གིས་རྟོགས་ཚོད་མཎྜལ་དུ་
ཕུལ་ཞིང་མཆོག་གི་ཐུགས་དམ་ས་མཚམས་སྙན་སྒྲོན་དང་། གུས་འབངས་ཐ་ཤལ་
པའང་མགོན་པོ་མཆོག་གི་དགོངས་ཀློང་དང་དབྱེར་མེད་པའི་སྨོན་ཚིག་བཅས་བཅོས་
བསྒྱུར་མེད་པར་རྒྱལ་སྲས་འཇམ་མགོན་སྤྲུལ་སྐུར་འབོད་པས་ཤར་མར་བྲིས་ཏེ་ཕུལ་
བར་དགྱེས་པའི་ཡེ་ཤེས་སྤྱན་གྱི་འབབ་སྟེགས་སུ་གྱུར་ཅིག ཅེས་དང་། རང་གི་
ཉམས་མྱོང་མ་སྦས་གླུ་རུ་བླངས་པ་རྫུན་ཆེན་འཁོར་ལོ་ཞེས་བྱ་བ་ནི། །
དཔལ་དང་པོའི་སངས་རྒྱས་འཁོར་ལོའི་མགོན། །
མགོན་རྡོ་རྗེ་འཆང་ཆེན་མི་ཡི་གཟུགས། །
ཕ་བཀའ་དྲིན་འཁོར་མེད་ཀརྨ་པ། །
རྗེ་མཁའ་ཁྱབ་རྡོ་རྗེའི་ཞབས་ལ་འདུད། །



156 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
བདག་ད་ལན་དལ་འབྱོར་མི་ལུས་ཐོབ། །
གཞི་འཁོར་བའི་ཆོས་ལ་ངེས་འབྱུང་སྐྱེས། །
ཡིད་དད་པ་དྲག་པོས་ལམ་ལ་ཞུགས། །
རྒྱུད་བྱང་ཆུབ་སེམས་ཀྱིས་ཡོངས་སུ་གཏམས། །
དུས་དང་པོར་ཉམས་ལེན་སྐྱོང་ཙ་ན། །
སེམས་རྣམ་རྟོག་བཀག་ནས་མི་རྟོག་བསྒོམས། །
དུས་བར་དུ་རྣམ་རྟོག་ངོ་བོ་བལྟས། །
ཡིད་འགྱུ་བ་བར་སྣང་བསེར་བུ་བཞིན། །
ཡེངས་མ་ཡེངས་དྲན་པས་རྒྱང་སོ་བཙུགས། །
དུས་དེང་སང་སྣང་གྲགས་རྟོག་པའི་ཆོས། །
ཚོགས་དྲུག་གི་རྟོག་ཚོགས་ཇི་སྙེད་པ། །
གང་ཤར་ཡང་ཆོས་ཉིད་གཉུག་མའི་ཀློང༌། །
བློ་རྩོལ་བས་མ་ལྷད་རང་བབས་གཤིས། །
སེམས་གདོད་མའི་གནས་ལུགས་མཚར་པོ་ཆེ། །
རང་རྩོལ་བས་རྟོགས་པ་མ་ཡིན་ཏེ། །
ཕ་བཀའ་བརྒྱུད་བླ་མའི་བྱིན་རླབས་དང་། །
མཆོག་རྡོ་རྗེ་འཆང་དབང་ཐུགས་རྗེ་ཡིས། །
མི་ཐ་མལ་སེམས་ལས་སངས་རྒྱས་རྙེད། །
སེམས་འཛིན་གཏད་ཀྱི་སྒོམ་པ་རང་སར་སྟོར། །
བློ་བག་ཡངས་ཀྱི་རྣལ་འབྱོར་ཐ་མལ་པ། །
ཕ་བླ་མ་མཉེས་པའི་མཆོད་པ་འབུལ། །



ཀུན་ཁྱབ་སྙན་པའི་བ་དན། 157
གནས་འོག་མིན་ཆོས་དབྱིངས་ཕོ་བྲང་ན། །
མགོན་རྡོ་རྗེ་འཆང་ཆེན་སྐད་པ་དེ། །
བུ་རང་གི་སེམས་ལ་ཡོངས་སུ་རྫོགས། །
ཚུལ་ཀུན་རྫོབ་ཀྱི་སྣང་བ་མི་འགོག་པས། །
ཡིད་འགྱུ་བ་དགའ་སྡུག་ལྟད་མོར་ཆེ། །
དོན་བླང་དོར་བྲལ་བ་ཨེ་མ་ཧོ། །
ཞེས་པའང་རྒྱལ་དབང་རྡོ་རྗེ་འཆང་གིས་རྗེས་སུ་བསྐྱངས་པའི་འབངས་དཔལ་ལྡན་
མཁྱེན་བརྩེ་འོད་ཟེར་གྱིས་ཐོལ་བྱུང་དུ་སྨྲས་པའི་རང་མཚང་གཅེར་སྟོན་མཁས་པ་
ཁྲེལ་བའི་རོལ་མོར་བྲིས་པ་ཨེ་མ་ཧོ་ཞེས་གསུངས་པ་མཚོན་བྱེད་དང༌། སྐུ་
གཤེགས་ཁར་ཉེ་གནས་ཤིག་གིས་ཐུགས་མ་གཡེང་ཞུས་ཡོད་འདུག་པས་དེ་འདྲ་ཞུ་
མི་དགོས་པའི་ཕྱག་གིས་བརྡ་མཛད། སྐུ་གཤེགས་ནས་རིང་ཙམ་སོང་རྗེས་སངས་
རྒྱས་མཉན་པ་རིན་པོ་ཆེས་བླ་མ་རྣམས་ཀྱི་མཚན་ནས་བོས་པས། ༧རྒྱལ་དབང་
མཁའ་ཁྱབ་རྡོ་རྗེ་མཁྱེན་ནོ་ཞེས་གསུངས་སྐབས་སྤྱན་གྱིས་གཟིགས་ནས་འཛུམ་
ཙམ་མཛད་པ་ལ་སླར་ཐུགས་དམ་གསལ་འདེབས་ཀྱི་སྤྲོས་པ་སོགས་མ་མཛད་པ་
གོང་སྨོས་ལྟར་རོ། །དེ་ནི་མཁས་པ་ཆེན་པོ་ཞིག་གིས་གཞི་ཡི་འོད་གསལ་ངོས་ཟིན་
ནས་ཐུགས་དམ་དུ་བཞུགས་པའི་རིང་ལ་དབུགས་ཆད་ཟིན་ཀྱང་འཛུམ་རྒྱུ་སོགས་
ཡོད་པར་བཤད་པ་སྔར་ཐོས་པ་དང་ཤིན་ཏུ་འགྲིགས་འདུག་ཅེས་བླ་རྒན་ཀརྨས་
གསུངས་སོ། །གཞན་ཡང་གཞན་ལ་ཞལ་གདམས་གནང་བ་ཞིག་ཀྱང་འདི་ལྟར། །
མཁའ་ཁྱབ་ནམ་མཁའི་རྡོ་རྗེ་ཆོས་སྐུ་ཡི་བླ་མ། །



158 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཁ་སྦྱོར་བདེ་བ་ཆེན་པོ་ལོངས་སྐུ་ཡི་བླ་མ། །
སྣ་ཚོགས་འགྲོ་དོན་མཛད་པ་སྤྲུལ་སྐུ་ཡི་བླ་མ། །
སྐུ་གསུང་དབྱེར་མེད་རྡོ་རྗེ་འཆང་དབང་དེ་མཁྱེན་ནོ། །
རང་རེ་སྔོན་སྨོན་བཟང་པོས་རྒྱལ་བསྟན་དང་མཇལ་ཞིང་། །
སྒྲུབ་བརྒྱུད་བསྟན་སྒོར་ཞུགས་ནས་མཚན་ལྡན་གྱི་རྗེ་བཙུན། །
བླ་མ་མཆོག་གིས་བསྐྱངས་ཤིང་གདམས་ཟབ་ནི་གནང་བའི། །
སྐལ་བཟང་འདི་འདྲ་ཨུ་དུམ་ཝཱ་ར་ལས་དཀོན་པའི། །
རྙེད་པ་མཆོག་འདི་ཐོབ་པ་ངོ་མཚར་ལས་ངོ་མཚར། །
འོན་ཀྱང་འདུས་བྱས་མི་རྟག་སྡུག་བསྔལ་གྱི་རང་བཞིན། །
སང་ཙམ་མི་འཆི་ཆོག་པའི་རང་དབང་ནི་མེད་བཞིན། །
འཆི་བ་གནམ་ལྕགས་ལྷུང་འདྲ་གློ་བུར་དུ་འོང་གི །
དམ་ཆོས་སང་བྱ་གནངས་བྱའི་ལོང་སྐབས་ཀྱིས་དབེན་པས། །
ད་ལྟ་ད་ལྟ་དམ་པའི་ལྷ་ཆོས་ལ་གཤེགས་དང༌། །
སུས་ཀྱང་མ་བཅོས་ལྷུན་གྲུབ་རྡོ་བ་ཡི་ཁང་བུ། །
ཡབ་མེས་རྒྱལ་བའི་བཞུགས་གནས་མི་མེད་ཀྱི་དགོན་པར། །
འདི་སྣང་སེམས་ཁྲལ་བོར་ལ་ད་ལྟ་རང་གཤེགས་དང༌། །
ཁ་ཟས་ལོག་འཚོས་མ་སྦག་ལོ་ལྡུམ་དང་བཅུད་ལེན། །
གང་བྱུང་དེ་གས་ཆོག་པའི་ཆོག་ཤེས་ཀྱི་ནོར་ལྡན། །
བསེ་རུ་བཞིན་དུ་གནས་པའི་དམ་བཅའ་ཞིག་ཡུལ་ཤོག །
སྐྱབས་ཀྱི་མཆོག་གྱུར་ཀུན་འདུས་དྲིན་ཆེན་གྱི་བླ་མ། །



ཀུན་ཁྱབ་སྙན་པའི་བ་དན། 159
ཡིད་བཞིན་ནོར་བུ་རིན་ཆེན་མོས་གུས་ཀྱིས་བསྟེན་ན། །
འདི་གཏན་དབུལ་སེལ་འཕྲལ་ཡུན་ལེགས་ཚོགས་ཀྱི་དཔལ་འབྱོར། །
ནམ་ཡང་མི་འཛད་ཆོས་སྐུའི་རྒྱལ་ཐབས་ལ་བསྒྱུར་ཞིང་། །
ལྷར་བཅས་སྐྱེ་རྒུའི་མཆོད་འོས་དམ་པ་རུ་འགྱུར་བར། །
ཚད་མེད་ལུང་དེ་མདོ་སྔགས་ཐམས་ཅད་ནས་ཡང་ཡང་། །
མགྲིན་གཅིག་བསྔགས་པའི་ཟབ་ལམ་རྣལ་འབྱོར་ལ་བརྩོན་ཅིག །
ཀ་དག་སྤྲོས་པ་བྲལ་བའི་གཞི་གནས་ཀྱི་ཡེ་ཤེས། །
ཁ་ཙམ་ན་ཡམ་མིན་པར་ཐོས་བསམ་གྱིས་གཞིག་སྟེ། །
ག་དར་ཡང་ཡང་བྱས་པའི་སྒོམ་པ་ལ་འདུད་ཚེ། །
ང་དང་ང་ཡིར་འཛིན་པའི་ཕྱི་རྗེས་སུ་མ་འབྲང༌། །
ཅ་རེར་ད་ལྟའི་ཤེས་པ་སོ་མ་ལ་ལྟོས་དང་། །
ཆ་ཤས་བློ་ཡིས་དཔྱད་པའི་སྡུག་སྒོམ་དེ་མ་བྱེད། །
ཇ་ཡུན་ཙམ་ཡང་མ་ཡེངས་རང་ས་རུ་གློད་མཛོད། །
ཉ་མོ་ཆུ་ནང་ནམ་བྱུང་ལྟ་བ་དང་འདྲ་དེ། །
ཏ་ཐཱ་ག་ཏའི་དགོངས་མིན་བླུན་རྨོངས་ཀྱི་ཨུ་ཚུགས། །
ཐ་ཆད་རྣམ་རྟོག་སྒྲུག་པའི་བྱ་ར་དེ་མ་བྱེད། །
ད་ལྟའི་གསལ་རིག་མ་བཅོས་ཐ་མལ་གྱི་ཤེས་པ། །
ན་མར་འཛིན་མེད་མ་བཅོས་རང་ལུགས་སུ་བཞག་པས། །
པ་རི་པུ་རིའི་རྟོག་ཚོགས་གང་ཤར་གྱི་གྱ་གྱུ། །
ཕ་རོལ་སྤངས་པའི་ལོགས་ནས་ཆོས་སྐུ་ཞིག་མ་རེ། །
བ་འཇོ་ཙམ་དུ་གནས་པའི་དྲན་མེད་ཀྱི་གཏི་མུག །



160 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
མ་རིག་ལུང་མ་བསྟན་དེ་ཕྱག་ཆེན་དུ་མ་རློམས། །
ཙ་ན་ཀ་ཡི་འབྲས་ཙམ་འཛིན་པ་ཡི་ཆ་ཤས། །
ཚ་བ་མེ་སྟག་ཕྲ་མོ་མེ་ཕུད་ཀྱི་རྒྱུ་བཞིན། །
ཛ་ཛོར་འཁྲུལ་བའི་རྒྱུ་ལས་ཡེ་ཤེས་དེ་མ་ཡིན། །
ཝ་ལེར་འཛིན་མེད་མ་བཅོས་ཤར་གྲོལ་གྱི་གུ་ཡངས། །
ཞྭ་ནག་གསེར་མདངས་ཅན་གྱི་བླ་མ་ཡི་དགོངས་བཅུད། །
ཟབ་གསལ་ཡིད་ལ་མི་བྱེད་མདའ་བསྣུན་གྱི་བཞེད་གཞུང་། །
འ་ཅག་རྣམས་ཀྱི་སྙིང་ནོར་དོན་བརྒྱུད་ཀྱི་ཕ་ཕོག །
ཡ་མཚན་རང་ཞལ་མཇལ་བའི་སྨོན་ལམ་ཞིག་ཞུའོ། །
ར་བ་གངས་རིའི་ཁྲོད་འདིར་རྒྱལ་བསྟན་གྱི་སྙིང་པོ། །
ལ་ཆེན་སྒྲུབ་བརྒྱུད་ཀཾ་ཚང་བྱིན་རླབས་ཀྱི་ཚན་ཁ། །
ཤ་ཤོབ་བརྗོད་འདོད་ཙམ་མིན་འགྲན་ཟླ་དང་བྲལ་བ། །
ས་ལམ་རྩིས་བགྲང་མི་དགོས་རྟོགས་གྲོལ་འདི་ཨེ་མ། །
ཧ་ཅང་བརྗོད་པ་མང་པོ་བསམ་གཏན་གྱི་ཚེར་མ། །
ཧ་ལམ་གང་ཤར་མདོར་བསྡུས་ཟོལ་མེད་ཀྱི་གླུ་ཆུང་། །
ཨ་ལ་ལ་ཧོ་རྗེས་འཇུག་དགའ་སྟོན་དུ་སྤེལ་བས། །
ཨ་དོན་སྐྱེ་མེད་མཁའ་ཁྱབ་རྡོ་རྗེ་ཡི་གོ་འཕང་། །
ཚེ་འདི་ཉིད་ལ་འགྲུབ་པའི་བདེན་ཚིག་ཅིག་ཞུའོ། །
ཞེས་པ་སྒྲུབ་བརྒྱུད་ངེས་དོན་སྙིང་པོའི་རིང་ལུགས་འཛིན་པའི་ཆོས་སྡེ་ཆེན་པོ་ཁྲ་
འགུ་བཀྲ་ཤིས་ཆོས་གླིང་གི་བློ་གྲོས་ཆོས་འབྱོར་གྱིས་བསྐུལ་ངོ་མ་ལྡོག་ཕྱིར་རྒྱལ་



ཀུན་ཁྱབ་སྙན་པའི་བ་དན། 161
སྲས་དཔལ་ལྡན་མཁྱེན་བརྩེ་འོད་ཟེར་གྱིས་གང་དྲན་རི་མོར་ཐལ་བ་དགེ་བར་གྱུར་
ཅིག་ཅེས་སོགས་ཉམས་བཞེས་རྟོགས་མགུར་གྱི་སྐོར་དང་། ཞལ་གདམས་བསླབ་
བྱའི་སྐོར། ཉེར་མཁོ་སྣ་ཚོགས་པའི་སྐོར་བཅས་གསུང་རྩོམ་པུསྟི་ཆེ་གྲས་གཉིས་
ཙམ་ཡོད་འདུག་ཀྱང་ད་ལྟ་པུསྟི་གཅིག་ཙམ་ལས་མ་དཔེ་བཞུགས་མི་འདུག་གོ །
འོན་ཀྱང་དེ་རིགས་ལས་ངོ་མཚར་བའི་གསུང་དོན་ཟབ་རྒྱས་ཀྱི་སྙིང་པོས་ལྕི་བ་ཤ་
སྟག་ཡོད་འདུག་པ་ཞིབ་མཇལ་བགྱིད་ན་བློ་ལྡན་རྣམས་ཀྱིས་རྗེ་འདིའི་ཐུགས་རྒྱུད་
ལ་ཡོན་ཏན་ཅི་ཙམ་ཡོད་པ་ཤེས་ནུས་སོ། །
གསུམ་པ་གཞན་ལ་འཆད་སྤེལ་གྱི་ཕྲིན་ལས་རྒྱ་ཆེ་བ་དང་། སྐྱོང་བའི་སློབ་
ཚོགས་དམ་པ་མང་པོ་ལས་ཇི་ལྟར་རིགས་པ་མཚན་གྱི་རྣམ་གྲངས་ཙམ་སྨོས་ན།
རྒྱལ་དབང་མཁའ་ཁྱབ་རྡོ་རྗེས།
ཁྱེད་ནི་དོན་བརྒྱུད་བསྟན་པའི་སྲོག་འཛིན་ཏེ། །
བཀའ་བརྒྱུད་གདམས་ཟབ་སྨིན་གྲོལ་མཛོད་ཁང་ནས། །
སྙན་བརྒྱུད་ཡིད་བཞིན་ནོར་བུའི་གཏེར་ལོངས་ལ། །
སྒྲུབ་བརྒྱུད་རྒྱལ་བསྟན་ཚུགས་ཤིག་གྲུབ་པའི་དབང་། །
ཞེས་གསུངས་པ་ལྟར་གོང་སྨོས་དེ་རྣམས་དང༌། །
ཁྱེད་ནི་ཐེག་ཆེན་འཁོར་ལོས་བསྒྱུར་བ་སྟེ། །
གཞུང་གདམས་སྨིན་གྲོལ་བཀའ་ཡི་ཆུ་བོ་བཞི། །
སྐལ་ལྡན་ཡིད་ཀྱི་རྒྱ་མཚོར་ཕབ་ནས་ཀྱང་། །
རྒྱལ་བའི་གདུང་བརྒྱུད་གསོབ་མཛོད་རིགས་པ་འཛིན། །



162 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཅེས་བཀའ་བསྩལ་བའི་དོན་བཞིན། ཤེས་བྱ་མཛོད་ཚར་གཅིག རྗེ་གོང་མ་ཡོན་
ཏན་རྒྱ་མཚོའི་བཀའ་འབུམ་ཚར་གཅིག རྒྱལ་དབང་མཁའ་ཁྱབ་རྡོ་རྗེའི་བཀའ་
འབུམ་ཚར་གཅིག གདམས་ངག་མཛོད་ཚར་གཉིས། གཏེར་མཛོད་ཚར་གསུམ།
མར་མིའི་རྣམ་མགུར་ཚར་མང་པོ། དྭགས་པོ་དང་དུས་མཁྱེན་བཀའ་འབུམ་ནས་
རྒྱལ་དབང་ཐེག་མཆོག་རྡོ་རྗེ་བར་བཀའ་འབུམ་དང་རྒྱུན་ཡོད་རིགས་བཀླགས་
ལུང་། ཀཾ་ཚང་སྐོར་དང་ཤངས་ཆོས་སྐོར་དབང་ལུང་ལན་གྲངས་མང་པོ། ནཱ་རོ་ཆོས་
དྲུག་དང་ཕྱག་ཆེན་ཁྲིད་ལན་གྲངས་མང་བ། བློ་སྦྱོང་དང་ཐུགས་རྗེ་ཆེན་པོའི་སྒོམ་
ལུང་དམར་ཁྲིད་རྣམས་དུས་རྒྱུན་དུ་ཞུ་མཁན་མང་། གཞན་དབང་ལུང་ཁྲིད་གསུམ་
བར་མེད་གནང་བ་གོང་གསལ་ལྟར་དང༌། བཀའ་བརྒྱུད་སྔགས་མཛོད། ཟུར་མང་
སྙན་བརྒྱུད་པོད་ལྔ་བཀའ་འགྱུར་ལུང་བཅས་གཞན་ལ་འཆད་སྤེལ་མཛད་གྲུབ་མ་
སོང་པ་ཙམ་ལས་ཚུར་གསན་རིགས་ལན་རེ་གཉིས་མ་ཆད་པ་མེད་པ་ལྟ་བུ་བྱུང༌།
དེའང་ཟང་ཟིང་ཙམ་དོན་དུ་གཉེར་བ་མ་ཡིན་པར་བསྟན་དོན་ཁོ་ནར་སྐུ་ངལ་ལ་མ་
ལྟོས་པར་གསལ་དག་དལ་ལྷོད་གོ་བབ་ཆགས་ངེས་མཛད་དེ། དཔེར་ན་གཏེར་
མཛོད་སྔ་མ་གསུང་དུས་ཕག་མོའི་དབང་ཞིག་གི་བྱིན་འབེབས་སྐབས་སློབ་མ་ཞིག་
ལ་བྱིན་ཕབ་ནས་ལུས་འདར་བ་དང་འཕར་བ་མ་ཟད་གར་སྟབས་ཀྱི་རྣམ་པས་རྒྱུག་
མཆོང་བྱེད་ཅིང་། ངག་གིས་ར་ལ་ཡ་ར་ལ་ཡ་སོགས་སྔགས་སྒྲ་འབྱིན་བཞིན་འཁྲབ་
བྱུང་བས་གཞན་འགས་བཟུང་དགོས་པ་བྱུང་བ་དང་། སློབ་མ་ཕལ་ཆེར་ལའང་ལུས་
འདར་ཞིང་སེམས་ལ་བདེ་སྟོང་གི་ཉམས་འཆར་བ་དབང་ཕལ་ཆེར་ལ་བྱུང་ངོ༌། །
མཚུར་ཕུར་རྒྱལ་བའི་དབང་པོར་རྒྱལ་རྒྱམ་དབང་འབུལ་སྐབས་སིནྡྷཱ་རའི་མེ་ལོང་
ལ་ཧཱིཝརྣམས་རང་བྱོན་དུ་སོང་བ་ད་ལྟ་མཚུར་སྒར་རྟེན་སྒམ་དུ་བཞུགས་པ་དང་། ཚེ་
མདའ་མཁྱུད་གང་ཙམ་རིང་བ་བྱུང་། ཟུར་མང་དུ་གཏེར་མཛོད་གནང་སྐབས།



ཀུན་ཁྱབ་སྙན་པའི་བ་དན། 163
དཔོན་སློབ་ཐམས་ཅད་ཀྱི་མཐུན་སྣང་དུ་མངོན་སུམ་གྲུབ་པ་ཚེ་མདའ་མཛུབ་གང་
འཕེལ་བ་དང༌། འཕོ་ལུང་གནང་སྐབས་རྒན་རྒོན་མང་པོ་ཐུན་ཤི་བོག་པ་སོགས་
རྟགས་དང་ཡ་མཚན་མང་བ་དང་བཅས་པའོ། །སྐུ་ཆུང་ངུའི་དུས་གདན་ས་ཆེན་པོར་
ཁྲི་འདོན་སྐབས། ཏཱ་སི་བཅུ་གཅིག་པ་པདྨ་དབང་མཆོག་རྒྱལ་པོས་འབེལ་གཏམ་
མཛད་པ་ལས། །
མདོ་སྔགས་རྒྱལ་བསྟན་ཡན་ལག་དང་བཅས་པ། །
འཆད་དང་དབང་སྐུར་མན་ངག་ཁྲིད་བཅས་པས། །
ཡོངས་སུ་འཛིན་དང་སྤེལ་ལ་འཇིགས་བྲལ་གྱི། །
རྡོ་རྗེའི་སློབ་དཔོན་ཆེན་པོར་བཞུགས་པར་མཛོད། །
ཁྱད་པར་རི་བོའི་ཁོངས་སུའང་རབ་གྲགས་པའི། །
མཛོད་ཆེན་རྣམ་ལྔའི་ཆོས་ཀྱི་འཁོར་ལོ་ཆེ། །
འཛམ་གླིང་ཐ་གྲུར་ཁྱབ་པའི་འཆད་སྤེལ་ནི། །
བྱེ་བ་བརྒྱ་སྟོང་བཟླས་པས་དུས་འདའ་མཛོད། །
ཁོ་བོ་བློ་གྲོས་གཞོན་པས་མ་ཐེག་པའི། །
ཆོས་ཀྱི་སྒྲོན་མེར་བགྱིད་འོས་གང་ཡིན་རྣམས། །
ཁྱེད་ཀྱི་ཕྱག་ཏུ་བཞག་པས་བཤད་སྒྲུབ་ཀྱི། །
རྒྱལ་མཚན་སྲིད་རྩེར་བསྒྲེང་བར་མཛད་དུ་གསོལ། །
ཞེས་བསྐུལ་བར་མཛད་པ་ལྟར་སྤྱིར་འཆད་སྤེལ་ཕྲིན་ལས་རྒྱ་ཆེ་ཞིང་། བྱེ་བྲག་རྒྱལ་
བའི་དབང་པོ་བཅུ་དྲུག་པར་བྱམས་མགོན་རིན་པོ་ཆེ་རང་གིས་ཕུལ་མ་གྲུབ་པའི་
རིན་ཆེན་གཏེར་མཛོད་སོགས་རྗེ་འདིས་འབུལ་བར་མཛད་དོ། །དེས་ན་གོང་གསལ་



164 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
རྒྱལ་དབང་མཁའ་ཁྱབ་རྡོ་རྗེའི་བཀའ་དང༌། འདིར་བཤད་མ་ཐག་པའི་བྱམས་
མགོན་སི་ཏུའི་གསུང་རྣམས་ཀྱི་དོན་རྗེ་འདིས་ཇི་བཞིན་གྲུབ་ཅིང་དེ་དག་གིས་ཀྱང་
སྙན་ངག་མཁན་གྱི་ཟློས་གར་ཙམ་མ་ཡིན་པར་མ་འོངས་འབྱུང་འགྱུར་གཟིགས་
པའི་གསུང་བསྩལ་བ་སོགས་ཚད་མའི་བླ་སློབ་འདི་དག་ལ་གཟུ་བོར་གནས་པའི་བློ་
ལྡན་དག་གིས་བརྟགས་ན་ངོ་མཚར་མི་ཆེ་བའི་གནས་མེད་དོ། །
མདོར་ན་ཤེས་བྱའི་གནས་མ་ལུས་པ་སྤྱི་དང༌། བྱེ་བྲག་རྒྱལ་བསྟན་ཡོངས་
རྫོགས་ཀྱི་སྡོམ་མཛོད་ཆེན་རྣམ་ལྔ་སོགས་ཐོས་པ་རྒྱ་ཆེ་བ་དང༌། དེའི་དོན་རགས་པ་
ཙམ་མ་ཡིན་པར་ཞིབ་མོར་བསམས་པས་གཏན་ལ་ཕབ། བསྒོམས་པས་ཉམས་
རྟོགས་ཀྱི་ཀློང་བརྡོལ། མཁས་པ་ཕྱོགས་རེ་མ་ཡིན་པར་མདོ་སྔགས་སྤྱི་དང་ཁྱད་
པར་སྔགས་ཀྱི་ལྟ་སྒོམ་གྱི་གནད། ཐ་ན་གར་ཐིག་དབྱངས་གསུམ་ཡན་ཆད་ལ་
འགྲན་ཟླ་དང་བྲལ། བཙུན་པ་ངོ་ལྐོག་ཅན་མ་ཡིན་པར་ཆོས་དང་མཛད་སྤྱོད་ཞུ་དག་
ཕེར། བཟང་པོ་ཕྱོགས་ལྷུང་མེད་པ་ཤིན་ཏུ་དྲང་པོའི་ཐུགས་བསམ་རྣམ་པར་དག་
པས་དཔྱོད་ལྡན་དང་ཡུན་རིང་བསྟེན་པ་དག་གིས་ལྷག་པར་བསྔགས། འཆད་པའི་
ཚེ་སྐུ་ངལ་ལ་མ་ལྟོས་པར་ཐོག་མ་ནས་སྦྱོང་རྩོལ་དཔེ་གཟིགས་ཞིབ་ཆ་དང་
། དངོས་
གཞིའི་སྐབས་སུ་ཐོགས་པ་མེད་པར་མཛད། རྩོད་པ་དངོས་མཛད་པ་སྐུ་ཚེ་འདིར་
མེད་ཀྱང་བཀའ་འདྲི་ཞུ་བ་པོ་སྤོབས་པ་ཅན་འགའ་རེས་བརྒལ་བརྟག་ཅི་ཙམ་བྱས་
ཀྱང་ལུང་རིགས་ཀྱི་སྒྲུབ་བྱེད་བཅས་ཐེ་ཚོམ་སེལ་ནུས། རྩོམ་པ་ན་ཞལ་གདམས་
རྣམས་ནི་སྙན་ངག་སོགས་ཀྱིས་རབ་བཏགས་མ་ཡིན་པར་རང་བཞིན་བརྗོད་པ་གོ་
བདེ་བ་རྒྱལ་བས་མདོ་རྒྱུད་ལས་གསུངས་པ་ལྟ་བུའི་སྙན་འཇེབས་དོན་ལྡན་ཁོ་ན་
འབྱུང་། འབུལ་ཡིག་ཆབ་ཤོག་སོགས་སྐབས་སུ་བབས་ན་རབ་བཏགས་བསྙོན་དོར་
གཟུགས་རྒྱན་སོགས་ཀྱིས་བཅིངས་པའི་སྙན་ངག་རྩོམ་པ་ཆེས་ཡ་མཚན་པ་སྟེ་ད་ལྟ་



ཀུན་ཁྱབ་སྙན་པའི་བ་དན། 165
པོད་ཆེན་ལྷག་ཙམ་བཞུགས་སོ། །མཁྱེན་པའི་ཡེ་ཤེས་ཀྱིས་ཆོས་ཐམས་ཅད་ཀྱི་
གནས་ལུགས་ཇི་ལྟ་བ་གཟིགས་པས་གཅིག་ཤེས་ཀུན་གྲོལ་དུ་གྱུར། བརྩེ་བའི་
ཐུགས་རྗེས་བསྟན་འགྲོ་ལ་ཕྱོགས་ལྷུང་མེད་པའི་ཕན་པ་འབའ་ཞིག་དང༌། ནུས་
པས་དམ་སྲི་གདུག་པ་ཅན་རྣམས་ཀྱང་བརླག་པར་མཛད་ན་གཞན་ལྟ་ཅི་སྨོས་སོ། །
དེ་ལྟར་གོང་དུ་འགའ་ཞིག་རྒྱས་པར་བཤད་ཟིན་ན་འདིར་ཐམས་ཅད་མདོར་བསྡུས་
པའོ། །
སློབ་མའི་ཚོགས་ཀྱང༧རྒྱལ་དབང་བཅུ་དྲུག་པ་ཆེན་པོ་རང་བྱུང་ཡེ་ཤེས་རིག་
པའི་རྡོ་རྗེ། དཔའ་བོ་བཅུ་པ། རྒྱལ་ཚབ་ལྕོག་གྲ་སྤྲུལ་སྐུ། འབྲུག་ཡོངས་འཛིན་
དང་། ཆོས་མགོན། དཔལ་སྤུངས་མཁྱེན་སྤྲུལ། རྗེ་དབོན་བསམ་སྤྲུལ། ཟུར་མང་
གར་བསྟན་དྲུང་གསུམ་སོགས་སྐྱེས་ཆེན་ཕལ་ཆེར། གནས་མདོ་ཆགས་མེད་མཆོག་
གླིང་ཡང་སྲིད་སོགས་བཀའ་བརྒྱུད་ཀར་འབྲུག་རྣམས་དང་། རྫོང་སར་མཁྱེན་བརྩེ།
རྫོགས་ཆེན་ཀཿཐོག་སོགས་ཀྱི་བླ་སྤྲུལ་ཆེས་མང་བ་གསར་རྙིང་རིས་མེད་རྣམས་
དང༌། བླ་མ་རིན་པོ་ཆེ་ཀརྨ་རང་བྱུང་ཀུན་ཁྱབ་སོགས་གདན་ས་ཆེན་པོ་དཔལ་
མཚུར་གཉིས་ཀྱི་རྡོར་སློབ་མཁན་པོ་རྣམ་པས་གཙོས་ས་ཀར་རྙིང་གསུམ་གྱི་བླ་མ་
དགེ་སློང་གྲངས་མང་། བོད་གཞུང་སའི་སྐུ་དྲག རྒྱ་མི་ཁ་ཤས། འབྲུག་པ། འབྲས་
ལྗོངས་པ། སྡེ་དགེ་རྒྱལ་བློན་སོགས་འབངས་སྡེ་སྐྱ་སེར་ཕོ་མོ་བགྲང་གིས་མི་ལང་
པ་དང༌། ཁྱད་པར་སྐུ་ཚེ་གཅིག་ལ་ལུས་དང་གྲིབ་མའི་ཚུལ་དུ་མི་འབྲལ་བར་གྲོ་
ལོད་སྒྲུབ་ཕུག་སོགས་སུ་སྐུ་མཚམས་བཅད་རྒྱ་སྔ་རྗེས་ཐུགས་དམ་ཉམས་བཞེས་
མཛད་རིགས་ལ། བཟང་པོ་སྤྱོད་པའི་གྲོགས་ཚངས་པ་མཚུངས་པར་སྤྱོད་པའི་ཉེ་
གནས་བླ་རྒན་ཀརྨ་ཞེས་པ་ཚེ་འདི་བློས་བཏང་ཟིན་པའི་བྱ་བྲལ་འཁྲུལ་ཞིག་ཆེན་པོ་
འདི་ཉིད་བཅས་མཁས་དང་གྲུབ་པའི་སྐྱེ་བུའང་མང་ངོ༌། །



166 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
ཞར་བྱུང་རྟེན་གསུམ་བཞེངས་པའང་། གདན་ས་ཡང་ཁྲོད་འདིར་ཀར་རབས་ལྷ་
ཁང་རྟེན་དང་བརྟེན་པ་བཅས་སྒྲུབ་སྡེ་གསར་བཞེངས་ལ་དཔལ་ཆེན་ལྷ་ཁང་། བླ་
མ་ལྷ་ཁང་། ཐུགས་དམ་ལྷ་ཁང་། མགོན་ཁང་། འབེབས་ཁང་། དྲུང་ཁང་།
མཚམས་ཁང་སོགས་དང་། ཕྱི་ནང་ཡོངས་རྫོགས་ལ་སྐུ་བརྙན་བྲིས་འབུར་ཤིན་ཏུ་
མང་པོ། འཇམ་མགོན་གོང་མ་དང་བྱམས་མགོན་པདྨ་དབང་མཆོག་གི་འདྲ་ཞལ་
བྱིན་ལྡན། ཞལ་ཐང་ཆེ་ཆུང་སྟོང་ཕྲག་ཉེ་བ། ཀརྨ་དགོན་དུ་དུས་མཁྱེན་སྐུ་ཟངས་
གསེར་ཐོ་ཅན་སོགས། གཞན་ཡང་སྐུ་རྟེན་རང་གིས་བཞེངས་པ་དང་གཞན་ལ་
བསྐུལ་བ་སོགས་སྟོང་ཕྲག་མང་པོ་སྟེ། དབུས་ཕེབས་རྗེས་མའི་སྐབས་ཀྱང་རྗེ་ཉིད་
དང་སྔར་ནས་ཞལ་འདྲིས་ཆེ་བའི་བླ་གྲྭ་རྣམས་ལ། ད་རེས་དབུས་སུ་སོང་སྐབས་ང་
ལ་རྟེན་གསུམ་ཐུབ་དབང་གཙོས་སྐུ་འདྲ་འདི་དག་དང་རོལ་སིལ་སྤུས་དག་འགའ་
རེ་ཡོད། རྒྱུ་ཟས་ཅི་ཡོད་ནི་ཉེ་གནས་གཉིས་པོ་ལས་ངས་ཅིའང་མི་ཤེས་གསུངས་པ་
བཟང་བརྫུ་ཟོལ་ཟོག་མིན་ངེས་ཀུན་ལ་གསལ་བ་ལྟར་རོ། །གསུང་རྟེན་ལའང་མདོ་
རྒྱུད་བསྟན་བཅོས་འདོན་ཆའི་སྐོར་བྲིས་དཔར་ཁྱོན་བསྡོམས་པོད་ཡར་བརྒལ་
བཞུགས། ཐུགས་རྟེན་ནི་སྔ་རྗེས་མཆོད་རྟེན་འགའ་རེ་བཞེངས་ཡོད་འདུག་པ་དང་།
ཡང་ཁྲོད་འདིར་སྒྲུབ་པ་པོ་བཅོ་ལྔ་ཙམ་གསར་དུ་འཕར་བར་མཛད་དོ། །
མཇུག་བསྡུ་དང་བསྔོ་སྨོན།།
དངོས་ཀུན་ཁྱབ་ཅིང་རྟག་པའི་སྐུ་ནི་མཁའ་ཁྱབ་མཚན་དཔེས་སྤྲས། །ཟླ་བ་ཉིད་
ཀྱང་ཞི་བསིལ་ཆོས་ཀྱི་བདུད་རྩིའི་འོད་སྣང་སྤྲོ། །མཚུངས་པ་མེད་པ་རྣམ་གྲོལ་ལམ་
གྱི་ས་མཁན་མཆོག་གཅིག་པུ། །མཁས་གྲུབ་བྱེ་བའི་གཙུག་རྒྱན་གང་དེར་སླར་ཡང་



ཀུན་ཁྱབ་སྙན་པའི་བ་དན། 167
སྙིང་ནས་འདུད། །གང་ཞིག་མཆོག་གི་དཔལ་དང་ལྡན་ལ་ཀཱལ་ཙཀྲ་དང་། །ཤེས་བྱ་
ཐམས་ཅད་མཁྱེན་ཅིང་གཟིགས་ལ་སརྦ་ཛྙཱ་བུདྡྷ། །བརྩེ་བའི་འོད་ཟེར་སྙོམ་པར་སྤྲོ་
ལ་ཀྲི་པ་དེ་བསྟེ། །ཕྲིན་ལས་རྒྱ་མཚོ་མཁའ་ཁྱབ་གདལ་བའི་ཀརྨ་ཀ་ཡང་ངོ༌། །
ཕན་བདེའི་སྣང་ཆེན་སྦར་བའི་རྒྱལ་བསྟན་ཉི། །ཆུ་ལྷའི་ཕངས་པར་ཕྱོགས་ཚེ་
མཁྱེན་རབ་ཀྱི། །ཆ་ཤས་ཡོངས་སུ་གང་བའི་འོད་དཀར་ཅན། །སྙིགས་མའི་རྒུད་
ཀུན་གཤེད་དུ་བློ་མཐའ་ཡས། །གང་དེའི་ཐུགས་བསྐྱེད་ཡོན་ཏན་རྒྱ་མཚོ་ལས། །
ལེགས་བྱུང་རྣམ་ཐར་པདྨ་དཀར་པོ་ཞེས། །ཤས་ཆེར་བརྩེ་བས་བརླན་པའི་སྟེང་
འཐུང་ཞིག །སྲིད་འདིར་བྱུང་ཡང་སྲིད་པའི་དྲི་མས་མིན། །ཕྱི་རུ་བརྟན་མཁས་
ཡོངས་རྫོགས་འདུལ་བ་འཛིན། །ནང་དུ་བྱང་ཆུབ་སྤྱོད་མཆོག་རྒྱལ་བའི་སྲས། །
གསང་བ་དཀྱིལ་འཁོར་དབང་ཕྱུག་རྡོ་རྗེ་འཆང་། །དོན་དམ་སྲིད་ཞི་ཀུན་ལ་ཁྱབ་
པའི་བདག །གང་ཞིག་མཆོག་གི་དཔལ་ཡོན་ཟླ་མེད་པས། །འགྲོ་ཁམས་མཛེས་
པར་བྱེད་པའི་སྣང་བ་ནི། །རྨད་བྱུང་འགྲོ་བའི་མགོན་པོར་བཞེངས་པ་ཡི། །རྣམ་
འདྲེན་ཁྱོད་འདྲའི་རྣམ་ཐར་དཔལ་དུ་གྲུབ། །མཚན་དཔེའི་སྐུ་མཆོག་ཆོས་གོས་
གསུམ་གྱིས་མཛེས་པར་འཁྱུད། །སྨྲ་བའི་ངག་ལ་སྡེ་སྣོད་གསུམ་གྱིས་ལེགས་པར་
སྤྲས། །ཡེ་ཤེས་ཐུགས་ལ་བསྐལ་པ་གསུམ་གྱིས་རབ་ཏུ་མཛེས། །བརྟན་ལྡན་ཆོས་
འཕགས་རྣམ་ཐར་ཀུན་ནས་བརྙེས་པར་མཛད། །སེམས་དང་སེམས་བྱུང་རྒྱུ་བ་ཆད་
ཅིང་ཡུལ་དང་ཡུལ་ཅན་ངོ་བོ་ལོག །རང་བཞིན་གང་དུ་གྲུབ་པ་མེད་ཅིང་ཡིན་མིན་
དབང་པོས་ཤེས་པ་མེད། །མཐའ་དང་བྲལ་བ་ཐ་མལ་ཤེས་པ་འོད་གསལ་ཕྱག་རྒྱ་
ཆེན་པོ་ཡི། །རྣམ་དག་ལྟ་བའི་རི་དབང་མཐོན་པོར་དེ་ཉིད་གཟིགས་པ་འཛེགས་པར་
གྱུར། །དངོས་པོ་ཀུན་ལ་རབ་ཏུ་ཁྱབ་པ་དང་། །བདེ་གཤེགས་འགྱུར་མེད་རྟག་པ་
དམ་པའི་དབྱིངས། །རང་བྱུང་རིག་རྩལ་གདོད་ནས་ལྷུན་གྲུབ་པ། །ཐུགས་དམ་



168 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
མཐིལ་དུ་ངེས་དོན་སྙིང་པོས་དཔའ། །ཁྱད་པར་འབྲས་བུ་རྡོ་རྗེ་ཐེག་པའི་ལམ། །
དབང་འབྱོར་ཟུང་འཇུག་གྲུབ་པའི་སར་བགྲོད་ནས། །རྡོ་རྗེ་འཆང་དབང་མཁའ་
ཁྱབ་རྡོ་རྗེ་ཡི། །གོ་འཕང་ལ་ནི་བདེ་བླག་ཉིད་དུ་གཤེགས། །རིམ་བགྲོད་ཐེག་པའི་
ངལ་བརྒྱས་མ་ནོངས་ཤིང་། །རྩོལ་བཅས་ལམ་ལ་བརྟེན་པར་མ་བྱས་ཀྱང་
། །ཐ་
མལ་ཤེས་པ་རང་བབས་སྐྱོང་ཁོ་ནས། །རང་སར་གྲོལ་བ་སྒྲུབ་བརྒྱུད་འདིའི་ཁྱད་
ཆོས། །ལེགས་ལེགས་དྲང་དོན་གཟིགས་པ་རྒྱ་ཆེ་ཞིང་། །མཁས་མཁས་སྨྲ་ལྕེ་བདེ་
འགས་གཤེ་མོད་ཀྱང་། །མང་མང་གྲུབ་པའི་རིང་ལུགས་འདི་ཁོ་ན། །ཡང་ཡང་
ཐུགས་ཀྱི་དཔལ་བེའུའི་བཅུད་དུ་གྱུར། །རྣམ་མཁྱེན་རྒྱལ་བའི་ཡེ་ཤེས་ཡོངས་ཀྱི་
གཟུགས། །རང་བྱུང་རིག་པའི་རྡོ་རྗེའི་ཐུགས་ཀ་ནས། །ཉིད་ལས་གཞན་མིན་
རིགས་བདག་ཁྱོད་སྤྲུལ་བས། །ཆོས་ཀྱི་དབྱིངས་བདེ་སྤྲོས་པ་བྲལ་ལམ་སྙམ། །
གསང་བ་འཛིན་པའི་རྣམ་ཐར་གང་ཡིན་མཐའ། །རྡོ་རྗེ་འཛིན་དབང་གང་གིས་
བཟླུམས་པ་ན། །འཆད་པོ་ང་ཡང་ཉན་པོ་ཉིད་ཡིན་ཅེས། །དགོངས་པ་རྡོ་རྗེས་
གསང་ཚིག་གཏོལ་མིན་ནམ། །གང་གིས་རྒྱལ་བསྟན་ཡོངས་རྫོགས་མཛོད་ཆེན་
ལྔའི། །པུ་སྟི་ཉིད་དུ་བསྐྱིལ་བའི་ཆོ་ག་ནི། །ཧ་ཅང་བསྡུས་པའི་སྐྱོན་དེ་བསལ་སླད་
དུ། །ཁྱོད་ཀྱིས་རྒྱས་པར་འཆད་དང་སྤེལ་བ་འདྲ། །ཡེ་ནས་གྲོལ་ལ་གསར་ཐོབ་མ་
མཆིས་པའི། །ལམ་ནི་ངང་བཞག་ཆེན་པོར་དབང་འབྱོར་མང་། །ཐབས་ཚུལ་དུ་
མས་དྲངས་པས་འགྲོ་མང་ཁམས། །སྲིད་པའི་ཁོངས་སུ་ད་དུང་ཡོད་དམ་ཅི། །རྡོ་རྗེ་
ལུས་ཀྱི་རྩ་རླུང་ཐིག་ལེའི་འགྲོས། །དོན་དམ་དབུ་མར་བསྟིམ་པའི་ཐབས་ཟབ་མོ། །
རེག་བདེ་མེད་ཀྱང་ཟུང་འཇུག་གྲུབ་པ་ནི། །ཀླུ་སྒྲུབ་རྗེ་དང་ཉིད་ཀྱི་ཁྱད་པར་ཆོས། །
དེང་དུས་ཐུབ་བསྟན་ཉི་མར་དག་སྣང་གི །མིག་བྲལ་འབྱུང་པོའི་བྱ་རྣམས་སྐད་
འབྱིན་པས། །དམ་ཆོས་འདུལ་བའི་ཚངས་སྤྱོད་མི་ལྡན་ན། །སྒྲུབ་ཀྱང་བསྟན་དོན་



ཀུན་ཁྱབ་སྙན་པའི་བ་དན. 169
མི་འགྲུབ་སྒྲོ་སྐུར་འཕེལ། །དེ་སླད་མཁས་པ་རང་གི་རྗེས་སློབ་དང་། །ཕྱིས་འབྱུང་
སྐྱེ་བ་སྤྲུལ་སྐུའི་ངོ་མཚར་དཔལ། །རྗེ་བཙུན་རྒྱལ་སྲས་བླ་མའི་རྣམ་ཐར་གྱིས། །
གདུལ་བྱའི་ལྷག་མ་སྐྱོངས་ཞེས་གདམས་པར་ངེས། །མདོར་ན་སྐད་ཅིག་རེར་ཡང་
ཏིང་ངེ་འཛིན། །བྱེ་བ་བརྒྱ་རུ་འཇུག་ཅིང་ལྡང་བ་དང་། །འགྲོ་མང་དེ་སྙེད་སྒྲོལ་བའི་
ཆོ་འཕྲུལ་ཀྱང་། །བརྗོད་པ་ལྟ་ཅི་བསམ་ཡང་ག་ལ་ནུས། །འོན་ཀྱང་སྙིགས་དུས་
གདུལ་བྱ་ཕྱོགས་རེ་ཡི། །བློ་དང་མཐུན་པའི་རྣམ་ཐར་གཏམ་གཙང་མས། །ལྷ་དང་
བཅས་པའི་སྐྱེ་དགུ་རྣམ་གྲོལ་གྱི། །ཀུན་དགའི་དགའ་སྟོན་དབྱར་གྱི་ལང་ཚོ་
བཞིན། །ཕྱོགས་ཙམ་མཚོན་པའི་རྫོགས་ལྡན་སྤྲིན་གྱི་གདུགས། །སྲིད་པ་ཇི་སྲིད་
མཁའ་མཐར་བརྡལ་བ་ལས། །དགེ་ལེགས་ནོར་བུའི་གྲུ་ཆར་ཟད་མེད་འཇོ། །སྐལ་
བཟང་རྒྱལ་བའི་འབྲས་བཟང་བསྐྱེད་པའི་རྒྱུ། །འདུ་འཛི་བྲེ་མོའི་གཏམ་གྱིས་དུས་
འདའ་བར། །སྨྲས་པའི་ངག་ཀུན་འཁོར་བ་ངན་སོང་རྒྱུ། །འདི་ན་བརྗོད་པ་དོན་ལྡན་
བླ་མ་ཡི། །རྣམ་ཐར་ཅུང་ཟད་གླེང་བའི་སྐལ་བཟང་བྱུང་། །འོན་ཀྱང་མ་སྦྱངས་སོ་
སོའི་སྐྱེ་བོའི་བློ། །མ་རིག་རྨོངས་པའི་དྲི་དང་རྟག་འགྲོགས་ཕྱིར། །འགལ་དང་
འཁྲུལ་བ་ཅི་མཆིས་མཐོལ་བཤགས་ན། །མཁས་དབང་དཔྱོད་ལྡན་རྣམས་ཀྱིས་
བཟོད་པར་མཛོད། །ཁྱད་པར་རྗེ་འདིའི་ཞལ་སློབ་མཁས་གྲུབ་ཚོགས། །བྷ་གོ་ར་
ཐའི་དཀའ་ཐུབ་གྲུབ་རྣམས་ཀྱིས། །ཉེས་བཤད་ཁ་དྲིས་རྙོག་པ་བསྲུང་བ་དང་། །
དག་བྱེད་གངྒཱའི་ཆུ་རྒྱུན་འབེབས་པར་ཞུ། །ཞེས་སྐབས་དོན་བཤད་པས་མཇུག་
བསྡུས་ནས། །
སླར་ཡང་། ངོ་བོ་འོད་གསལ་བྲི་གང་བྲལ་བའི་ཡེ་ཤེས་ཀ་དག་ཆོས་ཀྱི་དབྱིངས། །
རང་བཞིན་ལྷུན་གྲུབ་རྡོ་རྗེ་སྙིང་པོའི་གངས་ཅན་མཚོ་ཡི་བཀོད་པ་འབར། །ཐུགས་
རྗེའི་འཕྲུལ་ཆེན་འདུ་མི་མཛད་པར་འགྲོ་ཁམས་ཇི་སྙེད་དོན་མང་བྱེད། །གཅིག་



170 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
པུའི་བདག་ཉིད་དུ་མའི་གར་མཁན་དཀོན་མཆོག་རྩ་གསུམ་འདུས་པའི་དཔལ། །དེ་
ལྟའི་ཚུལ་ལ་རབ་ཏུ་དང་བ་ཡིས། །བདག་དང་མཁའ་མཉམ་འགྲོ་བའི་སྒོ་གསུམ་
པ། །རབ་གུས་གངྒཱའི་རྡུལ་སྙེད་ཉིད་སྤྲུལ་ནས། །བྱང་ཆུབ་སྙིང་པོའི་བར་དུ་ཕྱག་
འཚལ་ལོ། །རང་གཞན་དུས་གསུམ་ལུས་དང་ལོངས་སྤྱོད་དང་། །དགེ་ཚོགས་དང་
བཅས་ཀུན་བཟང་མཆོད་པའི་སྤྲིན། །རབ་འབྱམས་རྒྱ་མཚོའི་ཞིང་ཁམས་ཡོང་
འགེངས་པས། །ཕྱི་མའི་མུ་མཐར་ཐུག་གི་བར་དུ་མཆོད། །བདག་སོགས་འགྲོ་བས་
ཐོག་མེད་དུས་རིང་ནས། །བཅས་དང་རང་བཞིན་ཁ་ན་མ་ཐོའི་སྡིག །བགྱིས་དང་
བགྱིད་བསྩལ་རྗེས་སུ་ཡི་རངས་རྣམས། །མི་འཆབ་མི་སྦེད་མཐོལ་ཞིང་བཤགས་པར་
བགྱི། །རྒྱལ་དང་རྒྱལ་སྲས་ཉན་རང་སོ་སྐྱེ་ཡི། །དུས་གསུམ་དགེ་བའི་ཚོགས་ནི་ཇི་
སྙེད་དང་། །དཔལ་ལྡན་བླ་མའི་རྣམ་པར་ཐར་པ་ལ། །བསམ་པ་ཐག་པས་རྗེས་སུ་ཡི་
རང་ངོ་། །སེམས་ཅན་རྣམས་ཀྱི་མོས་པའི་བསམ་པ་དང་། །བློ་ཡི་བྱེ་བྲག་ཇི་ལྟ་དེ་ལྟ་
བུའི། །ཆེ་ཆུང་དང་ནི་ཐུན་མོང་ཐེག་པ་ཡི། །ཆོས་ཀྱི་འཁོར་ལོ་རྒྱ་ཆེར་བསྐོར་དུ་
གསོལ། །སྡུག་བསྔལ་དེ་རྒྱུས་གདུང་བའི་འགྲོ་མང་ཁམས། །ཇི་སྲིད་དེ་སྲིད་རྟག་པ་
དམ་པའི་སྐུ། །འཕོ་འགྱུར་བྲི་གང་བྲལ་བ་རྡོ་རྗེ་ཡི། །རང་བཞིན་ཉིད་དུ་བཞུགས་
པར་གསོལ་བ་འདེབས། །འདི་ལྟའི་དགེ་བ་ཕུན་ཚོགས་རང་བཞིན་ཆ་ཤས་རྫོགས་
པའི་ག་བུར་འཛིན། །འཇིག་རྟེན་ཁམས་སུ་རྟག་པར་འཆར་བ་ནུབ་པ་མེད་པའི་འོད་
དཀར་པོས། །སྲིད་ཞིའི་བསོད་ནམས་མ་འབད་ལྷུན་གྲུབ་ཡིད་བཞིན་འཇོ་བ་དང་
འགྲོགས་ནས། །བདེ་ལེགས་དཔྱིད་ཀྱི་དཔལ་དང་ཡོན་ཏན་བྱང་ཆུབ་ཀུན་དའི་
འདབ་གྲོལ་ཤོག །བཀྲ་ཤིས་གང་ཞིག་དཔལ་ལྡན་བླ་མའི་རྣམ་པར་ཐར། །བཀྲ་
ཤིས་གང་ཞིག་སྲིད་ཞིའི་ཁྱོན་ཀུན་ཡོངས་ཁྱབ་པའི། །བཀྲ་ཤིས་སྙན་པའི་གླུ་དབྱངས་
རྒྱ་ཆེ་ལྷ་ཡི་རྔ་། །བཀྲ་ཤིས་བ་དན་ཕྱོགས་ལས་རྣམ་པར་རྒྱལ་གྱུར་ཅིག །ཅེས་པ་



ཀུན་ཁྱབ་སྙན་པའི་བ་དན། 171
འདིའང་རྗེ་བཙུན་བླ་མ་དམ་པ་འདི་ཉིད་ཀྱི་ཉེ་གནས་ཐུགས་ཟིན་སློབ་མའི་ཐུ་བོ་
ལུགས་ཟུང་མཁྱེན་དཔྱོད་ཀྱི་བློ་གྲོས་མཁའ་ལྟར་ཡངས་ཤིང་། བསླབ་པ་གསུམ་
གྱིས་སྤྲས་པ་ཀརྨ་བུདྨ་ཆོས་འཕེལ་དང་ཡོན་ཏན་ཕུན་ཚོགས་ཏེ་རྣམ་པ་གཉིས་ཀྱིས་
ཁོ་བོ་རང་ལ་ཡིག་གཟུགས་ཐབས་མ་ཆག་ཙམ་འབྲི་ཤེས་པ་དང༌། རྗེ་བླ་མ་འདི་
ཡི་ཞབས་པད་དུ་ཡུན་རིང་བཅར་བ་རྒྱུ་མཚན་དུ་མཛད་དེ། ལྷ་རྫས་རབ་དཀར།
བཟང་གོས་རྒྱ་སེར་གྱི་སྟོད་འགག་བཅས་གནང་ནས། རྣམ་ཐར་ཞལ་གསུང་རྩ་ཐོ་
དང་། དེར་མ་འཁོད་པ་ཕྱིན་ཆད་ཀྱི་ཕྱག་ལི་ལས་བྱུང་བ་ཇི་ལྟར་བསྒྱུར་བཀོད་དང་
སྒྲོ་སྐུར་མེད་ངེས་ཤིག་བྲི་དགོས་ཞེས་གསུངས་པ་དང་དུ་བླངས་ནས། བཙུན་
གཟུགས་ཀརྨ་བློ་གྲོས་འོད་ཟེར་ཞེས་བགྱི་བས་རབ་བྱུང་བཅུ་དྲུག་པའི་བྱེ་བྲག་ཉི་མ་
ཞེས་པ་ཆུ་ལུག་ལོར་དབོ་ཟླའི་དགའ་བ་གསུམ་པ་ནས་དབུ་བཟུང་། རྗོད་བྱེད་ཀྱི་
ཚིག་ལ་མཁས་པ་མགུ་བའི་རྣམ་དཔྱོད་མ་མཆིས་ཀྱང་བརྗོད་བྱའི་དོན་ལ་སྒྲོ་སྐུར་
མེད་པའི་ཚུལ་གོང་དུ་སོ་སོའི་ཐད་ནས་གསལ་བ་ལྟར། ཀར་རབས་ལྷ་ཁང་
བཞེངས་ཏེ་རབ་གནས་མཛད་གྲུབ་པ་ཡན་ཆད་རྗེ་ཉིད་ཀྱི་ཞལ་གསུང་གཙོ་བོར་
བཟུང་། བར་སྐབས་མི་གསལ་རིགས་འཐད་འོས་གཞན་གྱིས་ཅུང་ཟད་བརྒྱན། ལོ་
གྲངས་མང་ཙམ་རིང་ཕྱག་ཐོ་མེད་གྲས་ས་བཅད་མ་སྟོང་ཙམ་བཀོད་པ་དང་། མེ་
ཕག་ལོ་ནས་སྐུ་གཤེགས་ཀྱི་བར་ཕྱག་ལི་ལས་ཕྱག་ཐོ་རྒྱས་པར་གནང་འདུག་པ་
རྣམས་མདོར་བསྡུས། གཞན་རང་གཞན་གྱིས་མཐོང་ཐོས་རྫུན་མེད་ངེས་པའི་ཡིད་
ཆེས་ཅན་རྣམས་ཀྱང་ཅི་རིགས་པར་བཀོད་དེ། མདོར་ན་རང་བཟོའི་སྐྱོན་ཆེ་རིགས་
ཀྱིས་དོན་ལས་ཕྱིར་ཕྱོགས་པ་མེད་ངེས་པ་ཡིན་སྙམ་པ་འབའ་ཞིག ནག་པ་ཟླ་བའི་
ཚེས་༡༥ མཉམ་མེད་དོན་ཀུན་གྲུབ་པས་དཔལ་ལྡན་འབྲས་སྤུངས་སུ་དུས་ཀྱི་
འཁོར་ལོའི་རྩ་རྒྱུད་གསུངས་པའི་ཉིན་ལེགས་པར་བསྒྲིགས་གྲུབ་པ་སྟེ། འདི་ལ་



172 འཇམ་མགོན་ཀོང་སྤྲུལ་སྐུ་ཕྲེང་གཉིས་པའི་རྣམ་ཐར།
འགལ་འཁྲུལ་གྱི་ཚོགས་ཅི་མཆིས་མཁས་པ་རྣམས་ལ་བཤགས་ཤིང་། དགེ་བས་
རང་གཞན་མ་ལུས་པར་དཔལ་ལྡན་བླ་མ་རྡོ་རྗེ་འཆང་གི་གོ་འཕང་བདེ་བླག་ཏུ་ཐོབ་
པའི་རྒྱུར་གྱུར་ཅིག །སརྦ་དཱ་ཀ་ལྱཱ་ཎཾ་བྷ་ཝན་ཏུ།། །།



དཔེ་སྐྲུན་སྨོན་ཚིག
རིག་པའི་རྡོ་རྗེ་གསུང་རབ་མཛོད་ཁང་ནས། །
བློ་གྲོས་མཐའ་ཡས་མཛོད་ཀྱི་ལྡེ་མིག་ཅེས། །
དེབ་ཕྲེང་འཕྲུལ་གྱི་པར་དུ་བསྐྲུན་པའི་དགེས། །
ཀུན་གྱི་བློ་གྲོས་གཏེར་སྒོ་རང་དགར་འབྱེད། །
རིག་པའི་ནོར་བུ་རིགས་དྲུག་ཐང་མར་བརྡལ། །
མ་རིག་རྨོངས་པའི་དབུལ་བ་རིང་དུ་བཅིལ། །
གསུང་རབ་རྒྱ་མཚོའི་བརྗོད་དོན་ཁ་ཡི་རླངས། །
མཐའ་ཡས་སྐྱེ་འགྲོའི་བློ་ཡི་མཁའ་ལ་འཐུལ། །
རྟོགས་པའི་ཆུ་རིས་སྙིང་རྗེའི་སྤྲིན་དུ་འཁྲིགས། །
འཆད་རྩོད་རྩོམ་པའི་མཛད་འཕྲིན་ཆར་དུ་བསྙིལ། །
ལས་ཉོན་མི་གཙང་དྲི་མ་དག་པར་བཀྲུས། །
མངོན་མཐོའི་ལྗང་པ་ལང་འཚོ་རབ་ཏུ་སྨིན། །
མངོན་རྟོགས་ལམ་གྱི་སྐྱ་རེངས་ངང་གིས་ཤར། །
སྒྲིབ་གཉིས་མུན་པའི་གོ་སྐབས་དབྱིངས་སུ་ནུབ། །
ཀུན་མཁྱེན་རྟ་བདུན་དབང་པོས་མདུན་བསུས་ནས། །
ཆོས་ཀྱི་འཁོར་ལོའི་འོད་ཟེར་འབུམ་དུ་སྤྲོས། །
མ་ལུས་སྡུག་ཀུན་ལྡན་སྤྲིན་རབ་ཏུ་སྐེམ། །



174 དཔེ་སྐྲུན་སྨོན་ཚིག
འཕགས་པའི་ཚོགས་ཀྱི་པད་ཚལ་ཅི་དགར་བཞད། །
མཆོག་གསུམ་སྣང་བ་མི་ནུབ་རྟག་ཏུ་བརྟན། །
རྫོགས་ལྡན་དཔལ་ཡོན་ནམ་མཁའི་སྤུན་ཟླར་ཤར། །
སྙིགས་མའི་རྒུད་ཚོགས་མཐའ་དག་ཅིག་ཅར་ཞི། །
བསྟན་འཛིན་སྐྱེས་བུས་འཛིན་མའི་ཁྱོན་ཀུན་གང་། །
ཆོས་ཀྱི་སྦྱིན་བདག་མངའ་ཐང་འབྱོར་པ་རྒྱས། །
ཟབ་རྒྱས་རྒྱུ་མཐུན་ཆོས་སྐུ་ཡུན་དུ་གནས། །
འགྲོ་ཀུན་བདུད་བཞིའི་གཡུལ་ལས་རྣམ་རྒྱལ་བའི། །
འབྲས་བུ་ཆོས་སྐུའི་གོ་འཕང་མངོན་བྱེད་ཤོག །
ཅེས་པའང་བློ་གྲོས་མཐའ་ཡས་པའི་མཛོད་ཅེས་པའི་དེབ་ཕྲེང་རིམ་བྱོན་གྱི་དཔེ་སྐྲུན་
སྨོན་ཚིག་ཏུ་འཇམ་མགོན་བླ་བྲང་གི་མཁན་པོའི་མིང་ཙམ་འཛིན་པ་བློ་གྲོས་རྣམ་
རྒྱལ་ནེ་གིས། ཕྱི་ལོ་༢༠༠༨ ཟླ་༡ ཚེས་༡༥ ཉིན་བྲིས་པ་དགེའོ།། །།



ཕྱི་ལོ་༢༠༠༥ ལོར་དཔལ་སྤུངས་ཡང་ཁྲོད་སྒྲུབ་ཁང་ཙཱ་འདྲ་རིན་ཆེན་བྲག་ཉམས་གསོ་
འགོ་འཛུགས་ཟིན་པའི་རྣམ་པ་ཅན་གྱི་འདྲ་པར་༢༠༠༧ ལོར་བསྒྲོན་པ།



བློ་གྲོས་མཐའ་ཡས་པའི་མཛོད།
།
༄༅། །སྤྱིར་རྣམ་ཐར་ཞེས་པ་བི་མོཀྟའི་སྒྲ་ལས་རྣམ་པར་ཐར་པའམ་རྣམ་པར་གྲོལ་
བ་སྟེ་གང་ཟག་གི་དབང་པོའི་བྱེ་བྲག་གིས་རབ་ལྷག་བསམ་རྣམ་པར་དག་པས་སྲིད་
ཞིའི་མཐའ་གཉིས་ལས་གྲོལ་བ་དང༌། འབྲིང་ངེས་འབྱུང་རྣམ་དག་གིས་འཁོར་བའི་རྒྱ་
མཚོ་ལས་རྣམ་པར་ཐར་བ། ཐ་མ་དད་པ་རྣམ་དག་གིས་ངན་འགྲོའི་སྲིད་པ་ལས་རྣམ་
པར་ཐར་པའི་ལོ་རྒྱུས་བཤད་པ་སྟེ། མདོར་ན་རང་ཉིད་སྡུག་བསྔལ་དང་དེའི་རྒྱུ་ལས་
རྣམ་པར་ཐར་ཞིང་། གཞན་རྒྱུད་འཆིང་བ་ལས་གྲོལ་བར་བྱེད་པའི་ལོ་རྒྱུས་རྨད་དུ་
བྱུང་བ་ཞིག་ལ་བརྗོད་པ་ཡིན། དེའང་སངས་རྒྱས་དང་བྱང་སེམས་ཉན་རང་འཕགས་
པ་རྣམས་དང་། རྒྱ་བོད་ཀྱི་མཁས་གྲུབ་ཚད་ལྡན་རྣམས་ཀྱི་རྣམ་ཐར་ཐོས་ན་འཕྲལ་
ཡུན་གྱི་ཕན་བདེ་བླ་མེད་ལ་སྦྱོར་ཕྱིར། སྔོན་གྱི་སྐྱེས་བུ་དམ་པ་རྣམས་ཀྱིས་ཁྲོམ་ཆོས་
ཀྱི་གཙོ་བོར་སངས་ རྒྱས་ ཀྱི་ སྐྱེས་ རབས་ འཆད་ པའི་ ཕྱག་ལེན་མཛད་པ་ལགས་ན།
འབྲེལ་ཚད་དོན་ལྡན་གྱི་སྐྱེས་བུ་འདི་ལྟ་བུའི་རྣམ་ཐར་བརྗོད་པ་ལ་མཆོག་ཏུ་སྤྲོ་
ཞིང་དད་པས་མཚམས་སྦྱར་བའི་དགོས་པ་མངའ་བའོ། །
ww.jamgonkongtrutorg
TsBN ༢127600༥2-5
ql78ཤ ༢37llqn 0 ༥2ཟླ!
RIGPE DORJE PUBLICATIONS
Pullahari Monastery, Nepal
